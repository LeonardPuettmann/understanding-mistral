MARCO AURELIO ANTONINO

Colloqui con se stesso

UUID: 1c19eaae-308e-11e9-b17a-17532927e555
Questo l ibro è stato real izzato con StreetLib Write
http://write.streetlib.com

Indice dei contenuti
COLLOQUI CON SE STESSO
GA
Introduzione
LIBRO I
LIBRO III
LIBRO V
LIBRO VII
LIBRO IX
LIBRO XI

Marco Aurelio Antonino

COLLOQUI CON SE STESSO

©

GA

Editori

INTRODUZIONE

Marco Aurelio, l’imperatore filosofo
Ci sono libri che possono essere un costante riferimento per il nostro
percorso di vita, degli amici la cui voce magari ci giunge da lontano, ma
che sentiamo vicini ai nostri problemi e ai nostri interrogativi.
È il caso dei “Colloqui con sé stesso” dell’imperatore romano Marco
Aurelio, un testo scritto più di 1800 anni fa, che ha sempre avuto una
notevole suggestione presso gli ambienti e le persone più diverse, che
si sono riconosciuti nell’esperienza e nelle riflessioni esistenziali del suo
autore. È a tutt’oggi estremamente attuale per l’atteggiamento di ricerca
e di autoanalisi, di contatto con la propria interiorità, che ne fa un
documento umano, prima che storico o filosofico, eccezionale.
All’interno di questo che è un vero e proprio diario spirituale ho
voluto ricercare alcuni percorsi di lettura che ne mettano in luce i motivi
portanti.

L’opera, che non è stata certo scritta per la pubblicazione e che ci è
giunta divisa in 12 brevi libri di notazioni, appunti, considerazioni
staccate si presenta, almeno superficialmente, come disorganica, fatta
eccezione per il primo libro dedicato a ricordare i debiti di riconoscenza
verso gli uomini e gli dei. Questo libro si può leggere come una biografia
interiore di Marco Aurelio (121-180 d.C.), che ripercorre la sua vita
ricordando le relazioni interpersonali e gli eventi che hanno avuto più
influenza sulla sua formazione e sulla sua concezione del mondo.
Proprio in margine a questo libro e al seguente, che secondo gli studiosi
sono gli ultimi ad essere stati scritti, troviamo due notazioni che ci
permettono di datare con buona approssimazione la composizione del
libro, che risale all’ultimo decennio della vita di Marco Aurelio. Egli, la
cui inclinazione sarebbe stata di dedicarsi alla filosofia nel senso di
ricerca e pratica della verità, si è trovato a vivere in una situazione di
schiacciante responsabilità in un periodo travagliato e drammatico tra
continue

guerre

contro

i

barbari

che

minacciavano

l’impero,

insurrezioni, calamità. Assumendo in pieno i compiti che gli derivavano
dalla sua posizione, egli riafferma sempre il primato dell’interiorità, la
scelta di ciò che veramente conta, non la gloria e l’approvazione degli
altri, ma la consapevolezza di fare il proprio dovere e di salvaguardare
la propria anima da ogni contaminazione e bruttura.
Proprio perché le vicende della vita e le responsabilità gli impediscono
di dedicare come vorrebbe il suo tempo allo studio e alla meditazione,
Marco Aurelio sente l’esigenza di tenere sempre presente, riflettendo,
interrogandosi, richiamando il pensiero dei filosofi e mantenendo il
contatto con la propria interiorità, qual è il compito dell’essere umano,
la sua collocazione nell’universo, il rapporto con la divinità e più
concretamente quali sono i suoi doveri di persona che vive in una
società e in un momento storico determinati con precise responsabilità.
“ Come i medici hanno in ogni istante sottomano gli strumenti e i ferri pronti
ai casi inaspettati così tu devi aver pronte sentenze fondamentali e prime così
da conoscere la Divinità e l’uomo e in modo da agire anche per fatti piccolissimi
tenendo vivo il ricordo del reciproco concatenamento di tutto ciò che avviene.
Bada bene: non potrai agire come devi nel regno umano senza un riferimento
continuo a quello divino e lo stesso vale per l’opposto caso.” III 13

Il rincrescimento che affiora spesso di non poter alimentare con le
letture e lo studio la sua inclinazione alla filosofia come fondamentale
risorsa per orientarsi e perseguire il suo compito di uomo e di
imperatore è quasi sicuramente il motivo che lo ha indotto a scrivere le
sue riflessioni per avere uno spazio da dedicare interamente alla propria
interiorità, in mezzo a tante cure e preoccupazioni. Non c’è infatti
nessun accenno agli avvenimenti a volte drammatici di quel periodo,
ma una assidua attenzione e vigilanza sulle proprie emozioni, un
interrogarsi sulla giustezza del proprio agire, un continuo invito alla
consapevolezza e all’accettazione serena e riconoscente di quanto
accade perché non può essere male ciò che gli dei hanno stabilito. Si
tratta di un impegno rigoroso, al quale a volte si sente impari, ma che
sempre riafferma, di un cammino di crescita e di purificazione, che
possiamo seguire nelle sue difficoltà e nella fiducia che sia l’unica cosa
per cui valga la pena di vivere.
“ Qual è la tua arte? Essere buono: E come puoi raggiungere questa meta se non
per mezzo di una preparazione intellettuale, uno studio profondo dell’universale
natura, uno studio sulle caratteristiche proprie della natura umana?” XI 5

“ Scava nella tua interiorità: dentro di te sta la fonte del bene, che potrà
zampillare sempre più in alto se sempre procederai nel tuo lavoro di scavo.” VII
59
La

sua

concezione

della

vita

è

profondamente

unitaria

e

provvidenziale per cui ogni cosa ha il suo ordine e la sua funzione e il
compito dell’uomo è di essere integralmente uomo realizzando le
potenzialità divine che sono insite in lui e che Marco Aurelio spesso
chiama con termine socratico il demone, oppure la facoltà sovrana,
regale.

“ Vivere in compagnia degli dei. E vive in compagnia degli dei colui che
ininterrottamente mostra la propria anima lieta ai loro decreti, un’anima
pronta a fare tutto quello che il demone vuole; quel demone che Zeus ha dato
a ciascuno come signore e guida staccandolo da sé stesso. E questo demone è la
mente e la ragione di ciascuno. ” V 27 “Ogni cosa è profondamente intrecciata
con le altre e sacro il filo che tiene unite le cose. Nessuna certamente può dirsi
estranea a un’altra. Congiunte anzi le une alle altre, cospirando in un ordine,
danno ordine a un unico ordinato mondo. Unico infatti è il mondo e unico Iddio
che tutto compenetra; unica sostanza e legge unica, razionalità comune per tutte
le creature fornite di mente, e verità unica, dato che vi è un’unica meta di
perfezione che attende tutti i viventi di natura affine e partecipanti della
medesima ragione.” VII 9

“ Unica è la luce del sole, anche se divisa da muri, da montagne, da altri
innumerevoli ostacoli; unica la comune sostanza, anche se divisa singolarmente
in individualità innumerevoli; uno il principio vitale, anche se diviso in
innumerevoli organismi e in particolari delimitazioni; unica la mente anche se
a primo aspetto distinta e divisa.” XII 30
Questo senso profondo di unità non gli fa scorgere con-traddizione
o incompatibilità tra il suo compito politico e l’impegno di
autorealizzazione.
“ È utile a ciascuno ciò che è in conformità con la propria costituzione e con
la propria natura. E la mia natura è razionale e socievole. La mia città e la
mia patria è Roma, in quanto sono Antonino. In quanto uomo è l’universo.
Conseguenza: le cose utili a questa città sono i miei unici beni.” VI 44
Ne avverte però la difficoltà e il peso e anche il pericolo di lasciarsi
sviare. Quando ricorda la sua dignità e il suo potere è sempre per
richiamarsi al senso di responsabilità, alla consapevolezza della brevità
della vita.

“ Non cesarizzarti! Resta l’uomo semplice e buono che la filosofia educandoti
ha cercato di plasmare. Abbi rispetto agli dei e provvedi ai bisogni degli uomini.
La vita è breve. L’esistenza terrena non dà che un frutto: delle pie disposizioni
e degli atti utili alla comunità.” VI 30 Il suo atteggiamento nei confronti
dell’azione politica, che sente come un dovere primario, è disincantato.
“ Accingiti all’azione, se qualcosa ti è dato di fare…e non attendere la giusta
città di Platone: ti deve bastare una cosa, un po’ di miglioramento, anche
minimo… Del resto, chi potrà cambiare le opinioni della gente? E se non c’è
cambiamento di opinioni, che cosa rimane se non la schiavitù di uomini gementi
e che fingono di obbedire?” XII 2
“ Alessandro e Cesare e Pompeo che cosa sono rispetto a Diogene, a Eraclito,
a Socrate? È certo che questi videro profondamente nei fatti…e la loro facoltà
sovrana era veramente tale.

I primi invece che cosa seppero prevedere? Di quante cose erano schiavi!” VIII
3 “Il ragno si fa bello perché ha preso una mosca; qualcuno perché ha preso una
lepre; un altro una sardella con una rete adatta; un altro, un cinghiale; un altro
un orso; un altro dei Sarmati. Non si tratta pur sempre di assassini, se fai attenta
indagine su quello che ne muove il pensiero?” X 10
“ Uccidono, fanno a pezzi, perseguitano con maledizioni. E tutto ciò quali
effetti produce, se si tiene conto della meta? Che la mente deve rimanere pura,
limpida in una visione intellettuale, informata ad armonia e temperanza,
giusta?
Supponi, un tale si ferma accanto a una fontana chiara e dolce, e questo tale
comincia a dire imprecazioni contro quella fontana. E questa certo non cessa di
far zampillare acqua buona da bere. Ammetti anche che quel tale butti dentro
fango, ammetti che vi getti sterco; rapidamente la vena limpida arriverà a
dissolvere quella sozzura, vi infonderà la sua purezza e per nessun modo sarà
contaminata. E adesso per quale modo ti riuscirà di avere una fontana e non
un pozzo? Nel caso che in ogni istante tu possa tendere a libertà con tutti i tuoi
sforzi, facendoti compagno a benignità, semplicità, riservatezza” VIII 51a
Proprio perché questo libro non è un’opera di filosofia, ma un
promemoria, un vademecum, uno strumento di autoanalisi, che registra
stati d’animo mutevoli, speranze e delusioni, sconforti e rassicurazioni,
può accogliere contraddizioni poco razionali ma molto umane tra la
percezione della caducità di tutto ciò che vive e l’impegno costante a
compiere il proprio dovere anche nelle piccole cose, tra la stanchezza
e a volte il disgusto per la vita e l’interrogarsi ansioso sul mistero della
morte, tra la fede sempre riaffermata nell’esistenza del divino, e quindi

nel significato di quanto accade anche se appare incomprensibile, e il
dubbio.

“… Congedarsi dalla vita, se esistono gli Dei, non è affatto motivo che desti
terrore; senza dubbio non ti daranno in potere di cose malvagie. Ma, o se non
esistono gli dei o non hanno alcun rapporto con le cose umane, perchè continuare
a vivere in un universo deserto di Dio e vuoto di provvidenza? Oh, ma invece
esistono gli Dei e c’è un rapporto tra loro e il genere umano. Essi dettero all’uomo
ogni facoltà, perché l’uomo non cada in quelli che sono i veri mali…” II 11
“ C’è qualcuno che chiede: Ma dove li hai visti gli dei? Dove hai potuto prender
notizia della loro esistenza? E tuttavia tu rivolgi a quelli la tua preghiera piena
di venerazione! Intanto anche con la vista sono percepibili; in secondo luogo, a
dire il vero, io non ho veduto neppure la mia anima e pur tuttavia la tengo in
grande onore. In conclusione, la stessa cosa avviene anche per gli Dei; vi sono
fatti dei quali ho sicura esperienza e che danno testimonianza della loro potenza;
per mezzo di questi fatti io desumo l’esistenza e venero quindi gli Dei” XII 28
I motivi più frequenti, oltre a quello della caducità delle cose che a
volte richiama il tono e le considerazioni dell’Ecclesiaste, sono quelli
della cura della propria interiorità, del valore della meditazione, del
senso profondo di unità e della conseguente religiosa accettazione di
tutto ciò che avviene, della fede nella provvidenza, della riflessione sulla
morte e soprattutto dell’amore, o meglio della difficoltà di amare
davvero persone tanto diverse da noi, che non condividono per nulla le
nostre idee le nostre aspirazioni, di permettere loro amorevolmente di
essere come sono.

“ Al mattino comincia subito a dire con te stesso: avrò da fare con gente che mette
il naso negli interessi altrui, con ingrati, con violenti, con furbi, con malevoli,
con gente non socievole. Tutto questo accade a costoro per ignoranza del bene
e del male. Io, invece, che già ho potuto meditare sulla natura del bene e apprendere che esso è bello e del male che è brutto, meditare sulla natura di colui
che sta commettendo il male e apprendere che quell’uomo è mio affine, non certo
per identità di sangue o di seme, bensì in quanto partecipe di una mente e di
una funzione che è divina… io non posso adirarmi con un mio affine e neanche
sentirmigli nemico. Siamo nel mondo per reciproco aiuto, come piedi, come
mani, come palpebre, come i denti di sopra e di sotto in fila; in conseguenza è
contro natura ogni azione di reciproco contrasto. Ed è contrasto l’ira e la
reciproca avversione.” II 1

“ Devi adattar te stesso agli eventi ai quali il destino ti diede in sorte di essere
compagno. E ama, ma davvero, gli uomini ai quali la sorte ti ha posto accanto”
VI 39
“ Gli Dei sono immortali, ma non sono contrariati perché, in così grande
durata di tempi, dovranno comunque sopportare gente di tal genere e tanto
numerosa, priva di qualsiasi dote positiva. Anzi, di più, ne hanno cura in ogni
maniera. E tu ben presto dovrai finire e fai tanto il difficile? Aggiungi un’altra
cosa. Anche tu appartieni al novero di quella gente priva di ogni dote positiva”
VII 70
“ Gli uomini sono nati l’uno per l’altro; conseguenza: o li rendi migliori con
l’insegnamento oppure sopportali.” VIII 59
Voglio concludere con il pensiero che chiude la raccolta, un pensiero
di serena accettazione della morte.
“ Uomo, fosti cittadino di questa grande città; quale differenza per te, se per
tre o cinque anni? Per tutti ugualmente è possibile seguirne le leggi. Dunque,
qual motivo v’è di rammarico, dato che non un tiranno, non un ingiusto giudice
ti fa partire dalla città, ma la stessa natura che ti introdusse in quella? È la
stessa cosa che se il capocomico che l’aveva chiamato, congedasse poi l’attore dal
teatro. “Ma non sono arrivato a rappresentare tutti i cinque atti. Soltanto tre.”
Hai ragione, ma nella vita anche tre atti soltanto costituiscono l’intero dramma.
Devi considerare questo: colui che è stato causa, in un primo momento, della
tua composizione, è lo stesso che in questo istante è causa della dissoluzione. Tu,
invece , non c’entri né per l’uno, né per l’altro fatto. Parti dunque, e il tuo cuore
sia sereno e propizio. Sta pur sicuro: sereno e propizio è anche Colui che dissolve.”
XII 36
Laura Maninchedda

LIBRO I

1.

Da mio nonno Vero: il carattere buono e non irascibile.

2.

Dalla fama e dal ricordo che si conservano di mio padre: il
comportamento riservato e virile.

3.

Da mia madre: la religiosità, la generosità e la ripugnanza non
solo a compiere il male, ma anche all'idea di compierlo; ancora: il
tenore di vita semplice e distante dalla condotta dei ricchi.

4.

Dal mio bisnonno: non aver frequentato le scuole pubbliche,
aver avuto buoni maestri tra le mura di casa, e aver compreso che
per questo genere di cose non si deve risparmiare.

5.

Dal mio precettore: non esser stato sostenitore dei Verdi né degli
Azzurri né dei gladiatori armati di parma o di quelli armati di
scutum ; la resistenza alle fatiche e la sobrietà nelle esigenze, contare
sulle proprie forze e non immischiarsi; non prestare ascolto alla
calunnia.

6.

Da Diogneto: l'indifferenza per ciò che è vacuo; non prestar fede
alle fole di ciarlatani e imbroglioni su incantesimi, cacciate di
demoni e simili; non perdersi a colpire le quaglie sulla testa o
dietro ad inezie del genere; tollerare la franchezza di linguaggio;
aver acquisito familiarità con la filosofia; aver ascoltato prima
Bacchio, poi Tandaside e Marciano; aver scritto dialoghi quand'ero
ragazzo; aver desiderato un lettuccio con una pelle e tutte le altre
cose di questo genere connesse con l'educazione greca.

7.

Da Rustico: aver capito la necessità di correggere e curare il

carattere; non aver deviato verso ambizioni da sofista, non
dedicarsi a scrivere di questioni teoriche o a recitare discorsetti
ammonitori ovvero a impressionare la gente esibendo il modello
dell'asceta o del benefattore; essermi allontanato dalla retorica,
dalla poesia e dal brillante conversare; non girare per casa in toga
e non fare cose analoghe; scrivere le lettere in modo semplice,
come quella che egli stesso scrisse a mia madre da Sinuessa; la
disponibilità a riavvicinarsi e riconciliarsi con chi si è irritato o ha
mancato verso di noi, non appena decide di tornare sui suoi passi;
leggere con estrema attenzione e non accontentarsi di afferrare il
senso generale, e non trovarsi sùbito d'accordo con chi
chiacchiera; l'incontro con i commentari di Epitteto, che mi fornì
dalla sua biblioteca.
9.

Da Apollonio: l'atteggiamento libero e senza incertezze nel non
concedere nulla alla sorte e nel non guardare, neppure per poco, a
nient'altro che alla ragione; restare sempre uguali, nei dolori acuti,
nella perdita di un figlio, nelle lunghe malattie; aver visto con
chiarezza, in un modello vivo, che la stessa persona può essere
molto energica e pacata; non irritarsi mentre si dà una spiegazione;
aver visto un uomo che evidentemente considerava come l'ultima
delle sue qualità l'esperienza e l'abilità nell'insegnare i principî
teorici; aver imparato come si devono ricevere dagli amici i
cosiddetti favori: senza sentirsi inferiori per averli ricevuti e senza
respingerli, peccando di tatto.

10.

Da Sesto: la benevolenza; il modello di una famiglia patriarcale;
il concetto di vita secondo natura; la dignità autentica; la capacità
di cogliere in cosa prendersi cura degli amici; la pazienza verso
chi, privo di istruzione, crede anche a ciò che non ha esaminato in
termini scientifici; la capacità di trovarsi bene con tutti: cosicché
il suo conversare era più accattivante di ogni adulazione, eppure,
in quel preciso momento, agli occhi dei suoi stessi interlocutori,
egli restava degno del più alto rispetto; l'intelligenza e il metodo
nell'individuare e disporre i principî indispensabili per la vita; non
aver mai dato segno esterno di ira o di altra passione, essendo
invece,

nello

stesso

tempo,

assolutamente

impassibile

e

affettuosissimo; la disposizione a elogiare, e senza troppo rumore;

un'ampia cultura, senza spazio per l'esibizione.
11.

Dal grammatico Alessandro: non censurare e non redarguire in
maniera offensiva chi parlando incappa in un barbarismo o in un
solecismo, ma, con il giusto tatto, limitarsi a pronunciare
l'espressione

corretta,

come

se

si

stesse

rispondendo

o

manifestando la propria approvazione o analizzando la sostanza
della questione, non il termine usato, oppure attraverso un'altra
forma altrettanto garbata di rilievo.
12.

Da Frontone: aver valutato il grado di invidia, tortuosità e
ipocrisia del potere tirannico, e come in generale costoro che da
noi si chiamano patrizi siano, in certo modo, più insensibili
all'affetto.

13.

Da Alessandro il Platonico: parlando o scrivendo una lettera a
qualcuno, non dire spesso e senza una ragione stringente «non ho
tempo», e non declinare continuamente, in questo modo, i nostri
doveri nelle relazioni con chi ci vive accanto, col pretesto degli
impegni che ci assediano.

14.

Da Catulo: non trascurare un amico che ci accusa di qualcosa,
anche se capita che ci accusi senza ragione, ma cercare di riportarlo
al suo rapporto consueto con noi; parlar bene, di cuore, dei propri
maestri, come insegna quello che si racconta di Domizio e
Atenodoto; l'amore autentico per i figli.

15.

Da Severo: l'amore per la famiglia, l'amore per la verità, l'amore
per la giustizia; aver conosciuto, grazie a lui, Trasea, Elvidio,
Catone, Dione, Bruto, ed essermi formato l'idea di uno stato con
leggi uguali per tutti, governato secondo i principî dell'uguaglianza
politica e di uguale diritto di parola, e l'idea di una monarchia che
al di sopra di ogni cosa rispetti la libertà dei sudditi; ancora da lui:
la giusta misura e la costanza nell'onorare la filosofia; fare del bene
ed elargire con generosità; l'ottimismo e la fiducia nell'affetto dagli
amici; la schiettezza verso chi meritasse la sua riprovazione; il fatto
che i suoi amici non dovevano ricorrere a congetture per capire
cosa volesse o non volesse: al contrario, il suo intendimento era
chiaro.

Da Massimo: governare se stessi e non lasciarsi confondere in nulla;
il buon umore in ogni circostanza e in particolare nelle malattie; il
carattere ben temperato: dolcezza e dignità; la capacità di adempiere i
propri impegni senza cedere alla sofferenza; il fatto che, quando diceva
qualcosa, tutti avevano fiducia che quello fosse davvero il suo pensiero,
e, quando faceva qualcosa, che agisse senza cattive intenzioni; la capacità
di non farsi sorprendere o sbalordire, e di non cedere, in nessuna
circostanza, alla fretta o all'indugio o alla disperazione, oppure alla
depressione o al sarcasmo, o, ancora, alla collera e al sospetto; la
propensione a fare del bene, al perdono e alla sincerità; l'impressione
che offriva: di chi non si lascia piegare piuttosto che di chi si sta
raddrizzando; il fatto che nessuno avrebbe mai pensato di essere
disprezzato da lui né avrebbe mai osato di ritenersi superiore a lui; il
saper scherzare in modo buono.
1.

Da mio padre: l'indole mite e la fedeltà incrollabile alle decisioni
attentamente meditate; il rifiuto di ogni vanagloria per i cosiddetti
onori; l'amore per il lavoro e la tenacia; la disponibilità ad ascoltare
chi

ha

da

proporre

qualcosa

di

utile

alla

collettività;

l'atteggiamento inflessibile nell'attribuire a ciascuno secondo il
merito; l'esperienza nel vedere dove occorra tirare, dove invece
allentare; l'aver posto fine agli amori con i fanciulli; il rispetto per
gli altri e l'aver consentito agli amici di non banchettare sempre
con lui e di non doverlo per forza seguire nei suoi viaggi: anzi, il
farsi sempre ritrovare amico come prima da chi per qualche
necessità era rimasto a casa; lo scrupolo e l'insistenza, durante le
riunioni di consiglio, nel cercare soluzioni, e non, come si dice,
«non ha concluso il suo esame, accontentandosi delle prime
impressioni»; il modo di conservare gli amici, senza mai provare
fastidio

per

loro,

e

neppure

un

folle

attaccamento;

l'autosufficienza in tutto e la serenità; la lungimirante preveggenza
e il provvedere a ogni minima cosa senza atteggiamenti teatrali; il
fatto che, sotto di lui, furono ridotte le acclamazioni e ogni forma
di adulazione verso il potere; l'attenzione continua alle necessità
dell'impero, la gestione oculata della spesa pubblica e la tolleranza
verso le critiche abituali in simili casi; non esser superstizioso per
quel che riguarda gli dèi, né demagogo per quel che riguarda gli
uomini, in cerca di consenso o di favore tra la massa, ma sobrio in
ogni circostanza e saldo, mai volgare o smanioso di novità; saper
far uso di ciò che serve a confortare la vita, e che la sorte fornisce in

abbondanza, senza boria, e, insieme, senza accampare pretesti, in
modo, se c'è, da goderne senza artifici, e da non sentirne il bisogno
se manca; il fatto che nessuno lo avrebbe potuto definire un sofista
o un buffone o un pedante, ma un uomo maturo, completo,
immune alle adulazioni, capace di provvedere agli interessi suoi e
altrui; inoltre, l'onore riservato ai cultori autentici della filosofia,
senza tuttavia offendere gli altri, e senza neppure, però, farsi
fuorviare da loro; ancora: l'affabilità e la gentilezza, ma senza
esagerazione; la cura che aveva della sua persona: nei giusti limiti, e
non come chi è troppo attaccato al proprio corpo, senza indulgere
al lezioso e neppure cadere nella sciatteria, cosicché grazie alla
propria personale attenzione riduceva al minimo la necessità di
ricorrere all'arte medica o ai farmaci, e con l'esclusione di ogni
impiastro; soprattutto il suo saper cedere il passo, senza invidia, a
chi possedeva una certa abilità, per esempio nell'eloquenza o nello
studio delle leggi o dei costumi o di altre materie, e l'impegno con
il quale aiutava ciascuno a divenire famoso nel settore in cui aveva
particolare talento - e seguendo sempre nella sua azione le
tradizioni avite, non cercava di mettere in luce neppure questa
linea di condotta; ancora: la tendenza non a trasferirsi e spostarsi
avanti e indietro, ma a restare a lungo negli stessi luoghi e nelle
stesse attività; la capacità, dopo i suoi violenti attacchi di cefalea, di
tornare sùbito fresco e pieno di energie al lavoro consueto; il suo
non avere molti segreti, ma pochissimi, rarissimi e solo su
questioni di Stato; il buon senso e la misura nell'allestimento di
spettacoli, nell'edificazione di opere pubbliche, nelle elargizioni al
popolo e simili: da uomo che tiene d'occhio quello che si deve fare,
non la gloria che può seguire alle sue azioni.
Non prendeva bagni in ore inconsuete, non aveva la fissazione di
edificare, non pensava sempre ai cibi, ai ricami e ai colori delle vesti,
alla bellezza degli schiavi. La veste che veniva da Lorio, dall'abitazione
di campagna di laggiù, e la maggior parte di quel che accadde a Lanuvio;
come si comportò con l'esattore che lo implorava a Tuscolo, e ogni
analoga occasione. Non ebbe alcun atteggiamento rude, inesorabile,
violento, o tale che qualcuno potesse dire: «fino al sudore»; ma ogni cosa
veniva da lui valutata analiticamente, come in un momento di riposo,
senza turbamenti, con ordine, con fermezza, nell'armonia dei fattori
interni. Gli sarebbe adatto quanto si tramanda di Socrate, e cioè che
sapeva sia godere sia rinunciare a quelle cose di fronte alle quali i più

si mostrano deboli al momento di astenersene e smodati al momento
di gustarne. L'esser forte e resistere con tenacia e, in entrambi i casi,
mantenere la sobrietà sono caratteristiche di un uomo che possiede un
animo diritto e invincibile, come ad esempio dimostrò nella malattia di
Massimo.
Dagli dèi: l'aver avuto buoni nonni, buoni genitori, una buona sorella,
buoni maestri, buoni familiari, parenti, amici, quasi tutti; il fatto che non
sono arrivato a commettere una colpa verso nessuno di essi, pur avendo
una disposizione tale per cui, se ve ne fosse stata l'occasione, me ne sarei
macchiato - ed è un beneficio degli dèi che non si sia verificato nessun
concorso di avvenimenti che potesse rivelarmi per quello che sono; non
esser cresciuto troppo a lungo presso la concubina di mio nonno; aver
conservato intatto il mio vigore e non aver avuto rapporti sessuali prima
del tempo, anzi, aver atteso ancora dopo che era giunto il momento;
esser stato sottoposto a un sovrano e a un padre che avrebbe eliminato
ogni mia alterigia e mi avrebbe condotto a pensare che a corte si può
vivere senza bisogno di guardie del corpo o di vesti pregiate, di
candelabri o statue di questo genere e di un consimile sfarzo, e che anzi
ci si può limitare a un tenore di vita assai vicino a quello di un privato,
senza perciò risultare troppo modesti o trasandati di fronte alle
incombenze che il sovrano deve affrontare nel pubblico interesse; aver
avuto un fratello quale il mio, capace, con il suo carattere, di spronarmi
ad aver cura di me stesso, e, insieme di gratificarmi con il suo rispetto
e il suo affetto; non aver avuto figli deficienti o deformi; non aver fatto
troppi progressi nella retorica, nella poesia e nelle altre discipline, in cui
forse sarei rimasto irretito, se mi fossi accorto di procedere con facilità;
aver prevenuto i miei precettori attribuendo loro la posizione alla quale
mi parevano ambire, e non aver rinviato la cosa in attesa, considerata la
loro giovane età, di farlo in séguito; aver conosciuto Apollonio, Rustico,
Massimo; essermi spesso e con chiarezza rappresentato quale sia la vita
secondo natura: cosicché, per quanto sta agli dèi e alle comunicazioni,
agli aiuti, alle ispirazioni che da essi provengono, nulla ormai mi
impedisce di vivere secondo natura - che a questo obiettivo manchi
ancora qualcosa, semmai, è colpa mia, perché non osservo i
suggerimenti e, diciamo quasi, gli insegnamenti che vengono dagli dèi;
il fatto che il mio corpo abbia così a lungo resistito in una simile vita; non
aver toccato Benedetta né Teodoto, e, anche più tardi, caduto in passioni
amorose, esserne guarito; essermi tante volte adirato con Rustico, ma
senza mai far nulla di cui poi pentirmi; il fatto che mia madre, pur
destinata a morir giovane, abbia egualmente vissuto con me i suoi ultimi

anni; il fatto che ogniqualvolta ho voluto soccorrere una persona povera
o che aveva altre necessità, non mi sono mai sentito rispondere: «Non
ho abbastanza denaro per farlo»; e non essermi trovato in un analogo
stato di bisogno, ridotto a dover ottenere da altri; il fatto che mia moglie
fosse così, tanto docile, tanto affettuosa e semplice; aver avuto per i miei
figli tanti precettori adatti; il soccorso ricevuto attraverso i sogni, in
particolare contro gli sbocchi di sangue e le vertigini; e [...] a Gaeta [...] ...
e, quando desiderai accostarmi alla filosofia, non essere incappato in un
sofista e non esser rimasto seduto a leggere gli autori, ad analizzare i
sillogismi o ad occuparmi dei fenomeni celesti. Perché tutte queste cose
esigono l'aiuto degli dèi e il favore della sorte.
Scritto nel territorio dei Quadi presso il Gran: libro I.

LIBRO II

1.

Al mattino comincia col dire a te stesso: incontrerò un indiscreto,
un ingrato, un prepotente, un impostore, un invidioso, un
individualista.

Il

loro

comportamento

deriva

ogni

volta

dall'ignoranza di ciò che è bene e ciò che è male. Quanto a me,
poiché riflettendo sulla natura del bene e del male ho concluso
che si tratta rispettivamente di ciò che è bello o brutto in senso
morale, e, riflettendo sulla natura di chi sbaglia, ho concluso che
si tratta di un mio parente, non perché derivi dallo stesso sangue
o dallo stesso seme, ma in quanto compartecipe dell'intelletto e
di una particella divina, ebbene, io non posso ricevere danno da
nessuno di essi, perché nessuno potrà coinvolgermi in turpitudini,
e nemmeno posso adirarmi con un parente né odiarlo. Infatti
siamo nati per la collaborazione, come i piedi, le mani, le palpebre,
i denti superiori e inferiori. Pertanto agire l'uno contro l'altro è
contro natura: e adirarsi e respingere sdegnosamente qualcuno è
agire contro di lui.
2.

Qualunque cosa sia questo che sono, è infine carne, soffio vitale
e principio dirigente. Getta via i libri, non ti far più distrarre: non
è consentito. E invece, come se fossi a un passo dalla morte,
disprezza la carne: coagulo di sangue, ossa, ordito intessuto di
nervi, vene, intrico di arterie. Poi osserva anche quale sia la natura
del tuo soffio vitale: vento, e neppure sempre lo stesso, ma un alito
che, a ogni istante, viene emesso e riaspirato. Per terzo viene il
principio dirigente. Qui rifletti: sei vecchio; non consentire più che
questo principio sia schiavo, che come una marionetta sia
manovrato da un impulso individualistico, che recrimini contro il
destino presente o guardi con ansia quello futuro.

3.

L'operato degli dèi è pieno di provvidenza, l'operato della
fortuna non è estraneo alla natura oppure a una connessione e a un
intreccio con gli eventi governati dalla provvidenza: tutto deriva di
là. E va aggiunto anche che ogni cosa è necessaria e utile alla totalità
del cosmo, di cui sei parte. Ma per ogni parte della natura è bene
ciò che è prodotto dalla natura universale e ciò che contribuisce
alla sua conservazione: e il cosmo è conservato sia dalle

trasformazioni degli elementi, sia dalle trasformazioni dei
composti. Ti bastino queste considerazioni, dal momento che si
tratta di principî fondamentali: respingi invece la sete di libri, per
poter morire non mormorando, ma veramente sereno e grato, dal
profondo del cuore, agli dèi.
4.

Ricorda da quanto tempo rinvii queste cose e quante volte,
ricevuta una scadenza dagli dèi, non la metti a frutto. Devi
finalmente comprendere quale sia il cosmo di cui sei parte, quale
sia l'entità al governo del cosmo della quale tu costituisci
un'emanazione, e che hai un limite circoscritto di tempo, un
tempo che, se non ne approfitti per conquistare la serenità, andrà
perduto, e andrai perduto anche tu, e non vi sarà un'altra
possibilità.

5.

Ad ogni istante pensa con fermezza, da Romano e maschio quale
sei, a compiere ciò che hai per le mani con serietà scrupolosa e non
fittizia, con amore, con libertà, con giustizia, e cerca di affrancarti
da ogni altro pensiero. Te ne affrancherai compiendo ogni singola
azione come fosse l'ultima della tua vita, lontano da ogni
superficialità e da ogni avversione passionale alle scelte della
ragione e da ogni finzione, egoismo e malcontento per la tua sorte.
Vedi come sono poche le condizioni che uno deve assicurarsi per
poter vivere una vita che scorra agevolmente e nel rispetto degli
dèi: perché gli dèi non chiederanno nulla di più a chi osserva
queste condizioni.

6.

Offendi, offendi te stessa, anima mia: ma non avrai più
l'occasione di renderti onore; [...] la vita per ciascuno: ma questa
vita tu l'hai quasi portata a termine senza rispettare te stessa,
riponendo invece la tua felicità nelle anime altrui.

7.

Ti distraggono gli accidenti esterni? Procùrati il tempo di
apprendere ancora qualcosa di buono e smetti di vagare senza
meta. Anzi, devi guardarti anche dal secondo genere di
smarrimento: infatti vaneggiano anche attraverso le loro azioni gli
uomini stanchi della vita e senza un obiettivo al quale indirizzare
ogni impulso e, insomma, ogni rappresentazione.

8.

Difficilmente si vede qualcuno infelice perché non considera

che cosa avvenga nell'anima di un altro; mentre chi non segue i
moti della propria anima fatalmente è infelice.
9.

Bisogna sempre tenere a mente questi punti: qual è la natura del
tutto e quale la mia; in quale relazione questa sta con quella e quale
parte è di quale intero; che nessuno può impedirti di agire e di
esprimerti sempre in conformità alla natura di cui sei parte.

10.

Nel valutare comparativamente le varie colpe, come si usa
comunemente confrontarle, Teofrasto da vero filosofo afferma
che sono più gravi quelle commesse per concupiscenza di quelle
commesse per ira. L'individuo adirato, infatti, sembra voltare le
spalle alla ragione in uno stato di sofferenza e di latente
contrazione, mentre chi sbaglia per concupiscenza, vinto dal
piacere, risulta in un certo senso più intemperante e femmineo
nelle proprie mancanze. Quindi è corretta e filosoficamente
apprezzabile l'opinione di Teofrasto secondo cui l'errore che si
accompagna al piacere è soggetto a imputazione più grave di
quello che si accompagna al dolore; in sintesi: nel primo caso
l'individuo è assimilabile a chi ha patito un'ingiustizia e dalla
sofferenza è stato inevitabilmente spinto all'ira, mentre nel
secondo la persona ha tratto da se stessa l'impulso a commettere
ingiustizia, lasciandosi trascinare ad agire per concupiscenza.

11.

Fare, dire e pensare ogni singola cosa come chi sa che da un
momento all'altro può uscire dalla vita. Ma congedarsi dagli
uomini non è nulla di grave, se gli dèi esistono: non vorrebbero
certo travolgerti nel male; e se, d'altra parte, o non esistono oppure
non si curano delle cose umane, che mi importa di vivere in un
mondo privo di dèi o privo di provvidenza? Ma non è così: esistono
e si occupano delle cose umane e hanno attribuito all'uomo il
pieno potere di non incorrere in quelli che sono veramente mali;
quanto agli altri, se qualcuno di essi fosse davvero un male, gli dèi
avrebbero anche provveduto a che tutti avessero la facoltà di
evitarlo. Ma ciò che non rende peggiore l'uomo come potrebbe
rendere peggiore la vita dell'uomo? La natura dell'universo non
avrebbe mai trascurato queste cose per ignoranza e neppure
perché, pur conoscendole, non potesse prevenirle o correggerle,
né avrebbe compiuto, per impotenza o inettitudine, un simile
errore, e cioè che bene e male toccassero in egual misura,

indistintamente, agli uomini buoni e ai cattivi. La morte, appunto,
e la vita, la fama e l'oscurità, il dolore e il piacere, la ricchezza e
la povertà, tutte queste cose accadono in egual misura agli uomini
buoni e ai cattivi, in quanto non sono moralmente belle né brutte.
Non sono, quindi, né beni né mali.
12.

Come tutto svanisce rapidamente: nel cosmo i corpi stessi,
nell'eternità il loro ricordo; qual è la natura di tutte le cose sensibili
e soprattutto di quelle che adescano con il piacere o spaventano
per il dolore o hanno trovato risonanza nella vanità dell'uomo;
come sono vili, spregevoli, sordide, corruttibili, morte... - tocca alla
facoltà razionale soffermarsi su questi punti; che cosa sono
costoro, la cui opinione e la cui voce dispensano fama e infamia;
che cos'è la morte, e il fatto che, se uno la osserva in sé e per sé e
attraverso un'analisi del concetto dissolve ciò che vi crea
l'immaginazione, non la considererà più null'altro che un'opera
della natura - e se uno teme un'opera della natura, è un bambino,
e d'altronde questa non è solo un'opera della natura, ma anche
un'opera utile alla natura stessa; come l'uomo si collega a dio, per
quale sua parte e in quale disposizione deve essere questa parte
dell'uomo perché giunga tale momento.

13.

Nulla di più sventurato di chi percorre tutto in cerchio e, dice il
poeta, «indaga le profondità della terra» e cerca di captare ciò che
sta nell'anima del prossimo, senza accorgersi che basta dedicarsi
esclusivamente al demone che ha dentro di sé e tributargli un culto
sincero. E il culto che gli spetta consiste nel serbano puro dalla
passione, dalla leggerezza e dallo scontento per ciò che viene dagli
dèi e dagli uomini. Le cose che vengono dagli dèi, infatti, sono
venerabili per la loro virtù, mentre quelle che vengono dagli
uomini sono care per il nostro legame di parentela, e qualche volta
sono anche, in certo modo, degne di pietà perché nascono
dall'ignoranza del bene e del male - cecità, questa, non meno grave
di quella che impedisce di distinguere il bianco dal nero.

14.

Anche se tu dovessi vivere tremila anni e dieci volte altrettanto,
in ogni caso ricorda che nessuno perde altra vita se non questa che
sta vivendo, né vive altra vita se non questa che va perdendo.
Pertanto la durata più lunga e la più breve coincidono. Infatti il
presente è uguale per tutti e quindi ciò che si consuma è uguale e la

perdita risulta, così, insignificante. Perché nessuno può perdere il
passato né il futuro: come si può essere privati di quello che non si
possiede? Ricordare sempre, quindi, questi due punti: il primo, che
tutto, dall'eternità, è della medesima specie e ciclicamente ritorna,
e non fa alcuna differenza se si vedranno le stesse cose nello spazio
di cento o di duecento anni o nell'infinità del tempo; il secondo,
che sia chi vive moltissimi anni sia chi dopo brevissimo tempo è
già morto subiscono una perdita uguale. È solo il presente, infatti,
ciò di cui possono essere privati, poiché è anche l'unica cosa che
possiedono, e uno non perde quello che non ha.
15.

Tutto è opinione. Sono evidenti, infatti, le parole rivolte a
Monimo il Cinico; ed è evidente anche l'utilità di quelle parole, se
uno ne accetta il succo nei limiti della loro veridicità.

16.

L'anima dell'uomo offende se stessa soprattutto quando diviene,
per quanto da essa dipende, un ascesso e come un'escrescenza del
cosmo. Perché sentirsi in contrasto con qualcuno degli eventi è una
defezione dalla natura, che include le singole nature di ciascuno
degli altri esseri. In secondo luogo, l'anima offende se stessa
quando respinge una persona o addirittura la contrasta con
l'intenzione di danneggiarla, come fa l'anima di chi è in preda
all'ira. In terzo luogo: quando si lascia vincere dal piacere o dal
dolore. In quarto luogo: quando recita e fa o dice qualcosa
fingendo o nascondendo la verità. In quinto luogo: quando non
indirizza una sua azione o un suo impulso ad alcun obiettivo, ma fa
cose qualsiasi, a caso e senza badarvi: mentre anche il più piccolo
gesto deve avvenire in relazione al suo fine; e il fine degli esseri
razionali è di seguire la ragione e la legge della città e dello Stato
più venerabili.

17.

Nella vita umana il tempo è un punto, la sostanza è fluida, la
sensazione oscura, il composto dell'intero corpo è marcescibile,
l'anima è un inquieto vagare, la sorte indecifrabile, la fama senza
giudizio. Riassumendo: ogni fatto del corpo è un fiume, ogni fatto
dell'anima sogno e inanità, la vita è guerra e soggiorno in terra
straniera, la fama postuma è oblio. Quale può essere, allora, la
nostra scorta? Una sola ed unica cosa: la filosofia. La sua essenza sta
nel conservare il demone che è in noi inviolato e integro, superiore
ai piaceri e ai dolori, in grado di non compiere nulla a caso né

subdolamente e ipocritamente, di non aver bisogno che altri faccia
o non faccia alcunché; ancora: disposto ad accettare gli
avvenimenti e la sorte che gli tocca in quanto provengono di là
(ovunque si trovi poi questo luogo) da dove anch'egli è giunto;
soprattutto, pronto ad attendere la morte con mente serena,
giudicandola null'altro che il dissolversi degli elementi di cui
ciascun essere vivente è composto. Ora, se per gli elementi stessi
non c'è nulla di temibile nel continuo trasformarsi di ciascuno in
un altro, perché si dovrebbe temere la trasformazione e il
dissolvimento del composto di tutti questi elementi? È conforme
a natura, e nulla di quanto è conforme a natura è male.

LIBRO III

Scritto a Carnunto

1.

Non bisogna soltanto considerare il fatto che ogni giorno la vita
si consuma e ne resta una parte sempre più piccola, ma anche il
fatto che, se uno dovesse vivere più a lungo, rimarrebbe comunque
un'incertezza: la sua facoltà mentale sarebbe ancora egualmente
capace di comprendere le azioni e la teoria che tende alla concreta
conoscenza delle cose divine ed umane? Se, infatti, comincerà a
vaneggiare, non perderà - è vero - la facoltà di respirare, nutrirsi,
ricevere impressioni, provare impulsi e così via: ma la facoltà di
disporre di sé, la scrupolosa attenzione a tutti i punti del proprio
dovere, l'analisi articolata dei fenomeni che si presentano, la
valutazione stessa della necessità di porre ormai fine alla propria
vita e quant'altro, analogamente, richiede un raziocinio ben
esercitato, tutto ciò si spegne prima del resto. Bisogna quindi
affrettarsi, non solo perché la morte si fa ad ogni istante più vicina,
ma anche perché la capacità di intendere e di seguire la realtà si
esaurisce prima della fine.

2.

Occorre far tesoro anche di osservazioni come questa: anche gli
elementi accessori dei processi naturali possiedono qualcosa di
gradevole e attraente. Per esempio, mentre il pane si cuoce alcune
sue parti si screpolano e queste venature che vengono così a
prodursi, e che in un certo senso contrastano con il risultato che
si prefigge la panificazione, hanno una loro eleganza e un modo
particolare di stimolare l'appetito. Ancora: i fichi pienamente
maturi si presentano aperti. E nelle olive che dopo la maturazione
sono ancora sulla pianta è proprio quell'essere vicine a marcire che
aggiunge al frutto una speciale bellezza. E le spighe che si

incurvano verso terra e la fronte grinzosa del leone e la bava che
cola dalle fauci dei cinghiali e molte altre cose: a osservarle una per
una sono lontane da un aspetto gradevole, e tuttavia, per il fatto di
essere conseguenze di fatti naturali, contribuiscono ad abbellire e
affascinano, al punto che se uno ha una sensibilità e una
concezione più profonda di ciò che si produce nell'universo, non
ci sarà quasi nulla, anche tra quanto avviene in subordine ad altri
eventi, che non gli risulterà avere una sua piacevolezza. Costui,
allora, guarderà anche le fauci spalancate delle belve in carne ed
ossa con non meno piacere di quando guarda l'imitazione che ne
presentano pittori e scultori; e con i suoi occhi casti saprà scorgere
in una vecchia e in un vecchio una loro forma di florida maturità,
e la grazia che seduce nei fanciulli, e gli si presenterà l'occasione
di compiere molte analoghe osservazioni, non persuasive per
chiunque, ma solo per chi abbia raggiunto un'autentica familiarità
con la natura e le sue opere.
3.

Ippocrate, dopo aver guarito molte malattie, si ammalò a sua
volta e morì. I Caldei predissero la morte di molti, poi il destino
assegnato raggiunse anche loro. Alessandro e Pompeo e Caio
Cesare, dopo aver tante volte raso al suolo intere città e massacrato
in campo tante migliaia di fanti e di cavalieri, un giorno dovettero
anch'essi uscire dalla vita. Eraclito, che nelle sue indagini sulla
natura si era tanto occupato della conflagrazione universale, morì
con le viscere piene d'acqua, cosparso di sterco bovino. Democrito
lo uccisero i pidocchi, Socrate pidocchi di altra specie. Ebbene? Ti
sei imbarcato, hai navigato, sei approdato: sbarca. Se la tua
destinazione è un'altra vita, nulla è privo di dèi, anche là; se invece
la meta è l'insensibilità, cesserai di resistere a dolori e piaceri e di
far da schiavo a un recipiente tanto più vile della parte che lo serve:
perché questa è intelletto e demone, quello terra e sangue corrotto.

4.

Non consumare la parte di vita che ti rimane in rappresentazioni
che riguardano altri, se non quando tu agisca in relazione all'utile
comune: altrimenti o ti privi di un'altra opera [...] immaginandoti
cioè che cosa fa il tale e perché, che cosa dice, cosa pensa e cosa
sta escogitando e simili: tutti comportamenti che fuorviano
dall'attenzione al proprio principio dirigente. Occorre quindi
impedire l'accesso del casuale e del gratuito al concatenarsi delle
rappresentazioni, e soprattutto escluderne l'indiscrezione e la

cattiveria; e ci si deve abituare esclusivamente a rappresentazioni
tali che, se all'improvviso uno ti domandasse: «A cosa stai
pensando ora?», potresti sùbito rispondere in tutta franchezza: «A
questo

e

a

quest'altro»;

sicché

dalle

tue

parole

sarebbe

immediatamente chiaro che ogni tuo pensiero è semplice,
benevolo e degno di un essere destinato a vivere in società e
disinteressato a immagini che suscitino piacere o, in una parola,
godimento, e indifferente a una qualche forma di rivalità o invidia
e sospetto o qualsiasi altra passione per cui arrossiresti, se dovessi
spiegare che la nutrivi nel tuo intimo. Un uomo simile, infatti, che
non rinvia più il suo ingresso tra i migliori in assoluto, è come un
sacerdote e un ministro degli dèi, in stretto rapporto anche con la
divinità che dimora in lui: questo rende l'uomo incontaminato dai
piaceri, invulnerabile a ogni dolore, intatto da ogni sopraffazione,
insensibile a qualsiasi malvagità, atleta nella competizione più alta
- la lotta per non essere abbattuti da alcuna passione profondamente permeato di giustizia, pronto ad abbracciare con
tutta l'anima tutto ciò che gli accade e gli viene assegnato in sorte,
alieno dal pensare spesso, o senza una stretta necessità connessa
all'utile comune, che cosa mai un altro dica, faccia o pensi.
Quest'uomo, infatti, per il proprio operato tiene soltanto le cose
che gli appartengono e pensa continuamente a quelle che, tra gli
eventi dell'universo, si intrecciano con lui, e rende belle le prime
ed è persuaso che le seconde siano buone. Infatti il destino
assegnato a ciascuno è incluso nel tutto e include nel tutto.
E ricorda anche, costui, che ogni essere razionale è suo parente, e che
prendersi cura di tutti gli uomini è conforme alla natura umana, e
tuttavia non bisogna attenersi all'opinione di tutti, ma soltanto a quella
di chi vive in conformità alla natura.

Quanto poi a coloro che non vivono così, ha sempre presente quale
tipo di persone siano in casa e fuori di casa, quale gente sia e con quale
gente si mescoli di giorno e di notte. Non tiene in conto, quindi, neppure
la lode che può venirgli da costoro, visto che non piacciono neanche a
se stessi.
1.

Non agire controvoglia né in modo individualistico o senza un
accurato esame o lasciandoti trascinare; non adornare il tuo
pensiero con bei discorsi; non dire troppe parole, non fare troppe
cose. Ancora: il dio che è in te sia la guida di un essere virile,
maturo, membro della comunità civile, di un Romano, di un
governante, di un uomo che si è collocato nella disposizione di
chi attende il segnale di ritirata dalla vita, pronto alla soluzione dei
vincoli, senza aver bisogno di un giuramento o di qualcuno che
faccia da testimone. All'interno, la serenità, e, dall'esterno, nessun
bisogno di aiuto, nessuna necessità di una pace fornita da altri.
Bisogna essere retti, non raddrizzati.

2.

Se nella vita umana trovi qualcosa di superiore alla giustizia, alla
verità, alla temperanza, alla fortezza, e, in una parola, al fatto che
alla tua mente basti se stessa, nelle azioni che ti fa compiere
secondo la retta ragione, e il destino, nella sorte che ci viene
assegnata indipendentemente dalla nostra scelta; se, dico, vedi
qualcosa di superiore a questo, rivolgiti a esso con tutta l'anima
e godi del bene supremo che vi trovi. Se invece niente ti risulta
superiore al demone stesso che dimora in te e che ha sottomesso a
sé i tuoi impulsi personali, che vaglia le tue rappresentazioni, che
si è sottratto (come diceva Socrate) alle passioni dei sensi, che si è
sottomesso agli dèi e si cura degli uomini; se rispetto a questo trovi
tutto il resto più piccolo e vile, non lasciare spazio a nient'altro:
perché una volta che tu abbia preso a inclinare e a gravitare verso
qualcos'altro non sarai più in grado di onorare indisturbato, al di
sopra di tutto, quel bene che è davvero e solo tuo: al bene della
ragione e della società, infatti, non è lecito contrapporre
qualsivoglia cosa di altra natura, come gli elogi della gente o le
cariche o la ricchezza o il godimento dei piaceri. Tutte cose, queste,
che se anche per un po' sembrano rispondere a un intimo
equilibrio, all'improvviso prendono il sopravvento e fuorviano. Tu
però, dico; scegli in modo semplice e libero il meglio e attieniti a
questo. «Ma il meglio è l'utile». Se intendi l'utile dell'essere

razionale, osservalo sempre; se invece intendi l'utile dell'essere
animale, dichiaralo e tieni fermo il tuo giudizio, senza vane
esibizioni; soltanto, cerca di condurre la tua valutazione con
assoluta sicurezza.
3.

Non onorare mai come il tuo utile ciò che un giorno ti
costringerà a tradire la parola data, ad abbandonare il pudore, a
odiare qualcuno, a sospettare, maledire, recitare, desiderare
qualcosa che debba esser nascosto da pareti e paraventi. Perché chi
in prima istanza ha scelto il proprio intelletto, il proprio demone e
il culto che spetta alla virtù di questo demone, non fa tragedie, non
rompe in gemiti, non sentirà il bisogno di essere solo o di avere una
folla intorno: e, il punto più importante, vivrà senza inseguire né
fuggire. E di poter usufruire per uno spazio di tempo maggiore o
minore dell'anima avviluppata nel suo corpo non gli importa
minimamente: infatti, anche se deve andarsene tra un istante, è
pronto a staccarsi e a partire come a compiere un'altra qualsiasi
delle azioni che si possono compiere senza vergogna e con dignità,
badando, per tutta la vita, solo a questo, che la sua mente non si
volga a qualcosa di improprio per un essere razionale e sociale.

4.

Nella mente di un uomo riportato alla disciplina e alla purezza
non puoi trovare nulla di marcio, nulla di contaminato, nessuna
piaga interna. E la sua vita, quando il fato la coglie, non è
incompiuta, come invece si direbbe nel caso di un attore tragico
che si congedasse prima di aver concluso e recitato l'intero
dramma. E ancora: nulla di servile, nulla di specioso, nessun
legame eccessivo, nessun distacco reciso, nessun rendiconto a
terzi, niente in agguato.

5.

Venera la facoltà di concepire un'opinione: dipende totalmente
da questa che nel tuo principio dirigente non insorga più
un'opinione incorente con la natura e con la costituzione
dell'essere razionale. Ed è questa che promette un'attitudine non
precipitosa e la familiarità con gli uomini e l'obbedienza agli dèi.

6.

Getta via tutto, quindi, e tieni ferme solo queste poche cose, e
ricorda

anche

che

ciascuno

vive

solo

questo

presente,

incommensurabilmente breve: il resto è già stato vissuto o è
avvolto nell'incertezza. È poca cosa, quindi, ciò che vive ciascuno,

ed è poca cosa il cantuccio della terra in cui vive; e poca cosa è
anche la più duratura fama postuma: questa fama trasmessa da una
generazione all'altra di omuncoli che in un attimo sono morti, e
che non conoscono neppure se stessi, figurarsi poi chi è già morto
da tanto tempo!
7.

Ai fondamenti già esposti se ne aggiunga ancora uno:
provvedere sempre a definire o raffigurare l'oggetto della
rappresentazione, così da vederlo qual è nella sostanza, nudo, nella
sua interezza e, distintamente, in tutte le sue parti, e pronunciare
tra sé il nome che lo designa e i nomi degli elementi di cui è stato
composto e in cui si dissolverà. Nulla, infatti, può elevare il nostro
animo quanto il saper vagliare sistematicamente e autenticamente
i singoli eventi della vita, e guardare sempre ad essi in maniera
da cogliere quale utilità il dato evento abbia per quale cosmo, e di
conseguenza quale valore abbia in relazione all'universo, e quale
in relazione all'uomo cittadino della città suprema, di cui le altre
città sono come le case; che cosa sia e di cosa sia composto e per
quanto tempo, secondo la sua natura, persista questo oggetto che
ora produce la mia rappresentazione, e quale virtù si debba usare
nei rapporti con esso - per esempio: la mansuetudine, la fortezza,
la sincerità, la lealtà, la semplicità, l'autosufficienza, eccetera.
Perciò in ogni singola circostanza occorre dire: questa cosa viene
da dio, quest'altra risulta dal combinarsi di accadimenti,
dall'intreccio di connessioni e dalla tale coincidenza fortuita,
quest'altra poi viene da un essere che condivide la mia razza, la
mia stirpe e la mia comunità, e tuttavia ignora che cosa per lui è
secondo natura. Ma non lo ignoro io: perciò lo tratto secondo la
legge naturale della comunità, con indulgenza e giustizia; e
insieme, però, miro ad attribuire il giusto valore nei campo delle
cose intermedie.

8.

Se svolgi il cómpito presente seguendo la retta ragione, con
impegno, con vigore, benevolmente, e non ti curi di alcun fatto
accessorio, ma di mantenere il tuo demone nella sua purezza,
come se da un momento all'altro dovessi restituirlo: se ti attieni
a questo principio senza attenderti o rifuggire nulla, pago invece
del tuo attuale operato conforme a natura e della romana verità di
ciò che dici ed esprimi, vivrai felice. E non c'è nessuno che possa
impedirti di farlo.

9.

Come i medici hanno sempre sottomano gli strumenti e i ferri
per intervenire d'urgenza, così tu tieni sempre pronti i principî per
conoscere l'umano e il divino, e per agire in ogni cosa, anche nella
più piccola, come chi ha ben presente il reciproco legame tra l'uno
e l'altro. Perché ignorando la correlazione con le cose divine non
potrai compiere bene nulla di umano, e viceversa.

10.

Non divagare più: non riuscirai a leggere i tuoi appunti, né le
imprese degli antichi Greci e degli antichi Romani e gli estratti
delle opere che ti eri messo da parte per la vecchiaia; affréttati alla
meta, allora, lascia stare le vane speranze e soccorri te stesso, se ti
importa qualcosa di te, finché è possibile.

11.

Non sanno quanti significati ha rubare, seminare, comprare,
starsene quieti, vedere le cose da farsi (operazione che non si fa
con gli occhi, ma con un'altra vista).

12.

Corpo, anima, intelletto. Del corpo: le sensazioni; dell'anima: gli
impulsi; dell'intelletto: i principî. Essere impressionati da una
rappresentazione è proprio anche del bestiame, essere mossi come
marionette dagli impulsi è proprio anche delle belve, degli
androgini, di un Falaride, di un Nerone; avere nella mente una
guida a ciò che appare il nostro cómpito è proprio anche di chi
non crede negli dei, di chi tradisce la patria e di chi... quali cose non
fa, quando ha chiuso la porta! Ora, se il resto è comune ai soggetti
menzionati, la peculiarità che rimane propria dell'uomo onesto è
amare ed accettare di cuore gli eventi e l'intreccio di fatti che gli
toccano; e non macchiare né agitare il demone che risiede nel suo
petto con una turba di rappresentazioni, ma conservarlo sereno,
disposto a seguire disciplinatamente dio, senza dire nulla di
contrario al vero o fare nulla di contrario al giusto. E se anche
l'intera umanità non crede che egli viva semplicemente, con
discrezione e ottimismo, non si adira con nessuno e non devia
dalla strada che conduce al termine della vita, dove bisogna
giungere puri, tranquilli, pronti al distacco, in spontanea armonia
con il proprio destino.

LIBRO IV

1.

Il principio sovrano dentro di noi, quando si trovi conforme a
natura, ha verso gli eventi una disposizione tale, che può sempre
facilmente mutarla in relazione a ciò che è possibile e concesso.
Infatti non ama alcuna materia definita, ma segue, con riserva, il
suo impulso ai fini più alti, e di quello che gli si oppone fa materia
per sé, come il fuoco, quando fa suo ciò che vi cade dentro - un
lumicino ne sarebbe spento: il fuoco vivo, invece, in un istante si
impadronisce di ciò che gli si getta sopra, lo consuma e proprio di
qui trae alimento per divampare ancora più alto.

2.

Non si compia alcuna azione a caso o in qualsiasi modo non
conforme a un principio che contribuisca a realizzare l'arte del
vivere.

3.

Si cercano un luogo di ritiro, campagne, lidi marini e monti; e
anche tu sei solito desiderare fortemente un simile isolamento. Ma
tutto questo è proprio di chi non ha la minima istruzione filosofica,
visto che è possibile, in qualunque momento lo desideri, ritirarti in
te stesso; perché un uomo non può ritirarsi in un luogo più quieto
o indisturbato della propria anima, soprattutto chi ha, dentro,
principî tali che gli basta affondarvi lo sguardo per raggiungere
sùbito il pieno benessere: e per benessere non intendo altro che
il giusto ordine interiore. Quindi concediti continuamente questo
ritiro e rinnova te stesso; e siano brevi ed elementari i principî che,
appena incontrati, basteranno a purgarti da ogni nausea e a
congedarti senza che tu provi fastidio per le cose a cui ritorni. Che
cosa, infatti, ti infastidisce? La cattiveria degli uomini? Considerati
i termini del problema - e cioè che gli esseri razionali esistono gli
uni per gli altri; che la tolleranza è parte della giustizia; che
sbagliano senza volerlo - e considerato quanti già, dopo aver
nutrito inimicizia, sospetto, odio, giacciono trafitti, ridotti in
cenere, smettila, infine! O forse il tuo fastidio è anche per la sorte
che, nell'ordine universale, ti viene assegnata? Ritorna col pensiero
all'alternativa: «O provvidenza o atomi», e a tutti gli argomenti con
cui fu dimostrato che il cosmo è come una città. O forse ti sentirai
toccato dalle cose del corpo? Torna ancora a pensare che la mente

non si immischia con i movimenti dolci o aspri del soffio vitale,
una volta che abbia isolato se stessa e preso cognizione del proprio
potere; e poi pensa a tutto quello che hai ascoltato intorno al dolore
e al piacere, e su cui hai espresso il tuo assenso. O sarà forse la
preoccupazione di una misera fama a fuorviarti? Guarda la
rapidità dell'oblio che investe tutto, l'abisso dell'eternità che si
estende infinita in entrambe le direzioni, la vacuità della
rinomanza, la volubilità e la sconsideratezza di chi sembra
tributare elogi, e l'angustia del luogo in cui la fama è circoscritta.
Perché tutta la terra è un punto: e quale minuscolo cantuccio della
terra è questa dimora? E, qui, quanti e quali sono gli uomini che
ti elogeranno? Ricorda, allora, che puoi ritirarti in questo tuo
campicello, e soprattutto non agitarti e non darti troppa pena, ma
sii libero e guarda la realtà da uomo, da essere umano, da cittadino,
da essere mortale. E tra i principî che più dovranno stare a portata
di mano quando ti ripiegherai su di essi, vi siano i due seguenti. Il
primo: le cose non toccano l'anima, ma stanno immobili
all'esterno, mentre i turbamenti vengono soltanto dall'opinione
che si forma all'interno. Il secondo: tutto quanto vedi, tra un istante
si trasformerà e non sarà più; e pensa continuamente alla
trasformazione di quante cose hai assistito di persona. Il cosmo è
mutamento, la vita è opinione.
4.

Se l'intelligenza è comune a noi uomini, è comune anche la
ragione, in virtù della quale siamo esseri razionali; se così, è
comune anche la ragione che ordina ciò che deve o non deve
essere fatto; se co sì, è comune anche la legge; se così, siamo
concittadini; se così, partecipiamo di un organismo politico; se
così, il cosmo è come una città. Di quale altro organismo politico
comune, infatti, si potrà dire partecipe l'intera umanità? E di qui,
da questa città comune, ci viene la nostra stessa intelligenza,
ragione, legge; da dove, altrimenti? Infatti, come ciò che in me vi è
di terreno è particella ricavata da una qualche terra, l'umido da un
altro elemento, il soffio vitale da una sorgente, il calore e il fuoco

da una loro specifica fonte - perché nulla viene dal nulla, come
neppure finisce nell'inesistente -, così appunto anche l'intelligenza ha
origine da qualcosa.
1.

La morte è, tale quale la nascita, un mistero della natura:

aggregazione degli stessi elementi agli stessi elementi; non certo,
insomma, qualcosa di cui ci si debba vergognare: infatti non
contrasta con la condizione di un essere razionale né contrasta con
il criterio della sua costituzione.
2.

Questo è il prodotto inevitabile di individui che abbiano una
simile natura: chi non lo accetta, non accetta che il fico abbia il
lattice. Insomma, ricòrdati di questo; in men che si dica sarete
morti sia tu sia costui, e fra poco di voi non resterà neppure il
nome.

3.

Cancella l'opinione: è cancellato il «sono stato danneggiato».
Cancella il «sono stato danneggiato»: è cancellato il danno.

4.

Ciò che non rende un uomo peggiore di quel che è, non rende
peggiore neppure la sua vita, e non la danneggia, né dall'esterno
né dall'interno.

5.

La natura dell'utile non può produrre che questo.

6.

Tutto ciò che avviene avviene giustamente: lo verificherai, se
osservi con attenzione. Non dico soltanto nel senso che avviene in
giusta conseguenza, ma nel senso che avviene secondo giustizia e
come per opera di qualcuno che assegna quanto spetta secondo
il merito. Quindi osserva questo principio, come hai cominciato
a fare, e in qualunque azione agisci con il presupposto di essere
buono, nel senso in cui è propriamente inteso l'essere «buono».
Mantieni questa esigenza in ogni azione.

7.

Non formarti opinioni in analogia ai giudizi che il prepotente
formula o vorrebbe che tu formulassi, ma guarda le cose in sé,
quali sono in verità.

8.

Bisogna tenere sempre pronte queste due regole: la prima,
compiere soltanto ciò che la ragione di sovrano e legislatore
suggerisce per il bene degli uomini; la seconda, cambiare parere
se accanto c'è qualcuno in grado di correggerti o staccarti da una
determinata convinzione. Questa conversione, tuttavia, deve
sempre avvenire per verosimili ragioni di giustizia o utilità sociale,
e ciò che fa mutare strada deve essere solo di questa natura, non

qualcosa che sia apparso fonte di piacere o di fama.
9.

Hai la ragione? Sì. Allora perché non la usi? Quando essa, infatti,
svolge il proprio cómpito, che altro vuoi?

10.

Sei venuto al mondo come parte. Scomparirai dentro ciò che ti
ha generato, o meglio sarai riassunto, attraverso trasformazione,
nella sua ragione seminale.

11.

Molti granelli di incenso sullo stesso altare: uno è caduto prima,
l'altro dopo, ma non fa nessuna differenza.

12.

Entro dieci giorni sembrerai un dio a quelli stessi a cui ora
sembri una belva e una scimmia, se ritorni ai principî e al culto
della ragione.

13.

Non vivere come se dovessi vivere migliaia di anni. Il fato
incombe: finché vivi, finché è possibile, diventa virtuoso.

14.

... quanto tempo libero guadagna chi non guarda che cosa il
prossimo ha detto, fatto o pensato, ma soltanto le proprie azioni,
perché siano giuste e pie, cioè conformi all'uomo virtuoso. Non
voltarti intorno a guardare un carattere malvagio, ma corri dritto
lungo la linea, senza lasciarti deviare.

15.

Chi spasima per la sua gloria postuma nòn pensa che anche
ognuno di quelli che lo ricordano al più presto morirà, e poi sarà
il turno di chi avrà preso il suo posto, finché il ricordo di lui,
avvicendandosi tra vite che si accendono e spengono, si estinguerà
completamente. Ma supponi pure che siano immortali coloro che
ricorderanno, e immortale il ricordo: ebbene, che senso ha tutto
questo per te? E non dico soltanto che non ha senso per il defunto:
ma, anche per chi è vivo, che senso ha la lode? (a prescindere da
una sua funzione strumentale). Adesso, infatti, tu trascura pure
inopportunamente la dote naturale, dedicandoti a un'altra
ragione; poi [...]

16.

Tutto quel che per qualsivoglia ragione è bello, è bello di per se
stesso e si conclude in se stesso, senza che la lode ne costituisca una
parte. Ciò che è lodato, quindi, non diviene per questo peggiore

né migliore. Lo dico anche a proposito delle cose comunemente
definite belle, ad esempio gli oggetti materiali e i prodotti artistici.
Invece, ciò che è veramente bello di che altro ha bisogno? Di nulla,
esattamente come la legge, come la verità, come la benevolenza o
il pudore. Quale di queste cose è bella se è lodata o perde valore se
è biasimata? Uno smeraldo diventa peggiore di quel che è, se non
viene lodato? E l'oro, l'avorio, la porpora, una lira, un pugnale, un
fiorellino, un alberello?
17.

Se le anime persistono, come può l'aria contenerle tutte
dall'eternità? E come può la terra contenere i cadaveri di chi, da
tanto

tempo,

vi

viene

sepolto?

Infatti,

come

quaggiù

la

trasformazione e il dissolvimento di questi, dopo una determinata
persistenza, fanno spazio ad altri morti, così le anime che
trasmigrano nell'aria, dopo essersi mantenute per un dato periodo
di tempo, si trasformano, si effondono e deflagrano venendo
riassunte nella ragione seminale dell'universo, e in questo modo
procurano spazio alle anime che continuano ad aggiungersi ad
esse. Questa può essere la risposta nell'ipotesi che le anime
persistano. Non bisogna, però, considerare soltanto la quantità di
cadaveri che si seppelliscono in questo modo, ma anche quella
degli animali che ogni giorno sono mangiati da noi e da tutti gli
altri animali. Quanto è grande, infatti, il numero degli animali che
vengono consumati e così, in certo modo, vengono seppelliti nel
corpo di chi se ne nutre? Eppure c'è abbastanza spazio per
accoglierli, grazie all'assimilazione in sangue, alla trasformazione
in elemento aereo o igneo.
In questo caso, qual è la via per raggiungere la verità? La distinzione
tra materia e causa.
1.

Non vagare a vuoto, ma in ogni impulso rendi ciò che è giusto e
in ogni rappresentazione conserva la facoltà di comprendere.

2.

«Fai poco» dice «se vuoi esser sempre sereno». Non sarà meglio
fare il necessario e quanto prescrive la ragione di un essere sociale
per natura, e nel modo in cui lo prescrive? Questo, infatti, porta
non solo la serenità che viene dall'agire secondo virtù, ma anche
quella che deriva dall'agire poco. Perché se uno elimina la maggior
parte delle nostre parole e azioni, in quanto non necessarie, avrà

più tempo libero e una quiete più sicura. Per cui, in ogni singola
circostanza, bisogna ricordare a se stessi: «Ma questo non sarà
qualcosa di non necessario?». E non si devono eliminare soltanto
le azioni non necessarie, ma anche le rappresentazioni non
necessarie: perché così non ne seguiranno neppure azioni
superflue.
3.

Verifica come ti riesce la vita dell'uomo virtuoso, pago di ciò che,
entro le cose dell'universo, gli viene assegnato in sorte, contento
del proprio giusto agire e della propria disposizione benevola.

4.

Hai visto quelle cose? Guarda anche queste! Non turbare te
stesso: semplìficati. Qualcuno sbaglia? Sbaglia a suo danno. Ti è
successo qualcosa? Bene: tutto quel che ti succede, fin dall'inizio,
era stato riservato, entro le cose dell'universo, per essere assegnato
a te e intrecciato con la tua vita. Insomma: la vita è breve; bisogna
sfruttare il presente con oculatezza e nel rispetto della giustizia. Sii
sobrio, ma con elasticità.

5.

O un cosmo ordinato o un miscuglio raccolto insieme: ma,
ancora, un cosmo. Oppure è possibile che in te esista un ordine e
nell'universo il disordine, quando per giunta tutte le cose risultano
così distinte, diffuse e solidali?

6.

...un carattere malvagio, un carattere femmineo, un carattere
duro, feroce, bestiale, puerile, inerte, falso, da buffone, da
mercante, da tiranno.

7.

Se è straniero nel cosmo chi non conosce ciò che sta nel cosmo,
non meno straniero è chi non conosce ciò che vi accade.
Fuoruscito è chi si allontana dalla ragione su cui si regge la società;
cieco chi chiude l'occhio dell'intelletto; mendico chi ha bisogno di
un altro e non ricava da sé tutto ciò che serve per la vita; ascesso del
cosmo chi recede e si stacca, scontento degli eventi, dalla ragione
della natura comune: è quella, infatti, che li produce, la stessa che
ha prodotto anche te; scheggia della città chi schianta la propria
anima da quella degli esseri razionali, che è una sola.

8.

Uno pratica la filosofia senza tunica, un altro senza libro.
Quest'altro seminudo dice: «Non ho pane e resto fedele alla

dottrina». Quanto a me, non ho il nutrimento che viene dagli studi,
e le resto fedele.
9.

Ama l'arte che hai imparato, acquiètati in essa: e trascorri il resto
della vita come chi ha rimesso agli dèi, con tutta l'anima, ogni suo
bene, senza farsi tiranno o schiavo di nessuno.

10.

Pensa, per esempio, ai tempi di Vespasiano, e vedrai le stesse
cose: gente che si sposa, tira su i figli, si ammala, muore, combatte,
festeggia, commercia, coltiva, adula, si chiude nel suo orgoglio,
sospetta, trama, prega che qualcuno muoia, brontola per la
situazione in cui si trova, fa l'amore, accumula tesori, ambisce al
consolato, al trono. Ebbene: quella gente non esiste più, in nessun
luogo. Passa poi ai tempi di Traiano: vedrai ancora le medesime
cose, senza eccezione: anche quella generazione è morta. Allo
stesso modo osserva anche gli altri titoli sotto cui si registra la storia
di epoche e interi popoli, e guarda quanti, dopo essersi tanto
affannati, in breve tempo caddero e furono dissolti negli elementi.
Ma soprattutto bisogna richiamare alla mente quelli che tu stesso
hai visto stremarsi in vane fatiche, trascurando di compiere quanto
era conforme alla propria costituzione, di tenerlo ben stretto e di
accontentarsene. Qui, però, è necessario ricordare che anche
l'attenzione dedicata a ogni singola azione ha un suo valore e una
sua appropriata misura: non ti sentirai avvilito, infatti, solo se non
ti applicherai per più tempo del dovuto a cose di minor conto.

11.

Le parole che un tempo erano usuali ora sono lemmi in disuso;
così pure i nomi di personaggi un tempo celebrati ora sono, in un
certo senso, voci obsolete: Camillo, Cesone, Voleso, Dentato - e tra
poco lo diverranno anche Scipione e Catone, poi anche Augusto,
e poi anche Adriano e Antonino. Perché tutto presto svanisce e
diviene mito: e presto lo seppellisce un totale oblio. E questo dico
a proposito di chi visse in un prodigioso alone di gloria: perché
gli altri, come esalano l'ultimo respiro, restano ignoti, non lasciano
traccia. Del resto cos'è, in sostanza, un ricordo imperituro? Il vuoto
totale. Ma cos'è, allora, ciò in cui ci si deve impegnare? Unicamente
questo: un pensiero ispirato a giustizia, azioni tese al bene comune,
una parola che non inganni mai e una disposizione che di cuore
abbracci tutto ciò che avviene, in quanto necessario, già noto,
derivante da un tale principio e da una tale sorgente.

12.

Conségnati spontaneamente a Cloto, lasciando che ti intrecci
con qualsiasi fatto voglia.

13.

Tutto effimero, sia il soggetto che ricorda, sia il soggetto
ricordato.

14.

Osserva continuamente che tutto nasce per trasformazione e
abituati a pensare che la natura del tutto nulla ama come
trasformare l'esistente e produrre cose nuove che gli somiglino.
Tutto ciò che è, infatti, in un certo modo è seme di quello che ne
sarà. Tu invece ti rappresenti come seme soltanto quello che
penetra nella terra o nell'utero: ma questo significa proprio non
avere istruzione filosofica!

15.

Presto sarai morto, e ancora non sei semplice, imperturbabile,
certo di non poter subire danno dall'esterno, benevolo verso tutti;
e ancora non riponi la saggezza unicamente nell'agire secondo
giustizia.

16.

Osserva il loro principio dirigente, e quali cose rifuggono le
persone sagge, quali invece inseguono.

17.

Il tuo male non può stare nel principio dirigente di un altro, e
neppure in qualche mutamento e alterazione di quel che ti
circonda. Dove, allora? Nella parte di te che formula opinioni
intorno ai mali. Ebbene, tale parte non formuli opinioni, e tutto
andrà bene. Anche se ciò che le sta più vicino, il corpo, viene
tagliato, bruciato, anche se va in suppurazione, in cancrena, la
parte che formula opinioni su tutto questo resti quieta, cioè non
giudichi male né bene nulla che possa indifferentemente accadere
a un uomo malvagio e a uno buono. Perché quello che accade
parimenti a chi vive contro natura e a chi vive secondo natura non
è né secondo né contro natura.

18.

Pensa continuamente al cosmo come a un solo essere che
racchiude una sola sostanza e una sola anima, e pensa come tutto
pervenga a una sola sensazione, la sua, come quest'essere compia
tutto per un solo impulso, come tutte le cose siano concausa di tutti
gli eventi, e quale sia il loro fitto intrecciarsi e connettersi.

19.

Sei un'animuccia che porta un cadavere, come diceva Epitteto.

20.

Per ciò che si trova in corso di trasformazione non può esservi
nulla di male, come neppure può esservi nulla di bene per ciò che
sorge da una trasformazione.

21.

L'eternità è come un fiume formato dagli eventi e una corrente
impetuosa: ogni singola cosa, infatti, appena cade sott'occhio è già
passata oltre, e ne passa un'altra, che a sua volta sarà trascinata via.

22.

Tutto ciò che accade è abituale e noto così come la rosa in
primavera e la frutta in estate: lo stesso vale, in effetti, anche per
la malattia, la morte, la calunnia, le trame, e quanto rallegra o
addolora gli sciocchi.

23.

La conseguenza sussegue all'antecedente secondo un vincolo di
affinità: perché non si tratta di una serie di fatti indipendenti, retta
solo da una legge di necessità, ma di una stretta connessione
razionale; e come la realtà è armonicamente coordinata, così gli
eventi presentano non una nuda successione, ma una specie di
mirabile affinità.

24.

Ricorda sempre l'opinione di Eraclito: «morte della terra è
divenire acqua e morte dell'acqua divenire aria e dell'aria divenire
fuoco e viceversa». Ricorda anche «chi dimentica dove conduce la
via»; e che «gli uomini sono in contrasto proprio con quello con cui
sono nel rapporto più assiduo, con la ragione che governa il tutto,
e a loro sembrano estranee proprio le cose in cui si imbattono
quotidianamente»; e «non si deve agire e parlare come durante il
sonno» (anche allora, infatti, ci sembra di agire e di parlare); e non
bisogna «quali figli dei genitori...», cioè in base al puro principio
del «come abbiamo appreso».

25.

Come, se uno degli dèi ti dicesse: «Entro domani o al massimo
dopodomani sarai morto», non daresti grande importanza al
morire dopodomani invece che domani, a meno di essere
meschino fino in fondo (quanto vale, infatti, un simile scarto di
tempo?); così pure non credere che sia un grande affare morire tra
molti anni invece che domani.

26.

Pensa continuamente quanti medici sono morti, dopo aver tante
volte aggrottato le sopracciglia sui loro pazienti; quanti astrologi,
dopo aver predetto la morte di altri con l'aria di emettere
un'importante previsione; quanti filosofi, dopo mille estenuanti
dispute sulla morte o sull'immortalità; quanti eroi, dopo aver
ucciso tanti uomini; quanti tiranni, dopo aver esercitato il potere
di vita e di morte con terribile superbia, quasi fossero immortali;
e quante intere città sono, per così dire, morte: Elice, Pompei,
Ercolano e innumerevoli altre. Passa in rassegna anche tutti quelli
che conosci, uno dopo l'altro: questo ha seppellito quello, poi è
stato disteso sul letto di morte, quest'altro ha fatto lo stesso con
quell'altro, e così via: e tutto in breve tempo. Insomma, guarda
sempre la realtà umana come effimera e vile - ieri un po' di muco,
domani mummia o cenere. Questo infinitesimale frammento di
tempo, quindi, trascorrilo secondo natura e concludilo in serenità,
come l'oliva che, ormai matura, cadesse lodando la terra che l'ha
prodotta e ringraziando l'albero che l'ha generata.

27.

Sii

come

il

promontorio,

contro

cui

si

infrangono

incessantemente i flutti: resta immobile, e intorno ad esso si placa
il ribollire delle acque.
«Me sventurato, mi è capitato questo». Niente affatto! Semmai: «Me
fortunato, perché anche se mi è capitato questo resisto senza provar
dolore, senza farmi spezzare dal presente e senza temere il futuro».
Infatti una cosa simile sarebbe potuta accadere a tutti, ma non tutti
avrebbero saputo resistere senza cedere al dolore. Allora perché vedere
in quello una sfortuna anziché in questo una fortuna? Insomma, chiami
sfortuna per un uomo ciò che non è un insuccesso della natura umana? E
ti pare un insuccesso della natura umana ciò che non va contro il volere
di tale natura? E allora? Hai appreso qual è il suo volere: sarà forse quel
che ti è capitato a impedirti di essere giusto, magnanimo, temperante,
assennato, non precipitoso, sincero, riservato, libero, dotato di tutte le
altre qualità che, quando sono insieme presenti, consentono alla natura
dell'uomo di possedere ciò che le è proprio? Ricorda poi, ad ogni evento
che ti induca a soffrire, di far uso del seguente principio: «questo fatto
non è una sfortuna, mentre è una fortuna sopportarlo nobilmente».
1.

Aiuto non filosofico, ma comunque produttivo per il disprezzo

della morte, è richiamare alla mente coloro che si sono
tenacemente aggrappati alla vita. Ebbene, che hanno avuto di più
rispetto a chi ha avuto una fine prematura? Giacciono pur sempre,
da qualche parte, Cediciano, Fabio, Giuliano, Lepido e gli altri
come loro, che ne avevano seppelliti tanti, e poi sono stati
seppelliti! Insomma, la differenza di tempo è piccola, e, per giunta,
da scontare con quante sofferenze, con quale compagnia e in quale
corpo! Quindi non considerarla un affare. Guarda dietro di te
l'abisso dell'eternità, e, davanti a te, un altro infinito. In questa
dimensione che differenza c'è tra vivere tre giorni o tre volte gli
anni di Nestore?
2.

Corri sempre per la via più breve - la via più breve è quella
secondo natura - così da parlare e agire sempre nel modo più
valido. Un simile proposito, infatti, libera dalle fatiche di una
campagna militare, di ogni incombenza di governo, dell'eccessiva
raffinatezza.

LIBRO V

1.

All'alba, quando ti svegli di malavoglia, tieni sottomano questo
pensiero: «Mi sveglio per svolgere il mio compito di uomo; e
ancora protesto per avviarmi a fare quello per cui sono nato e per
cui sono stato introdotto nel cosmo? O forse sono stato fatto per
restare a letto a scaldarmi sotto le coperte?». «Questo, però, è più
piacevole». Sei nato, allora, per godere? Il che, insomma, non
significa forse: per essere passivo? O, invece, sei nato per essere
attivo?

Non vedi che le piante, i passeri, le formiche, i ragni, le api svolgono il
proprio cómpito, collaborando per la loro parte alla vita dell'universo?
E tu, allora, non vuoi fare ciò che è proprio dell'uomo, non corri verso
ciò che è secondo la tua natura? «Ma è necessario anche riposarsi». È
necessario, lo dico anch'io: la natura, però, ha posto una misura anche
per questo, ne ha posto una anche per il mangiare e il bere; e tu, ciò
non ostante, vai al di là della misura, al di là di quel che è sufficiente?
Non lo fai più, però, quando si tratta di agire: allora ti tieni «nei limiti
del possibile»! Non ami te stesso: perché in tal caso ameresti anche la tua
natura e la sua volontà. Altri, che amano il proprio lavoro, vi consumano
ogni energia, saltando il bagno, saltando i pasti: tu onori la tua natura
meno di quanto il cesellatore onori il cesello o il danzatore la danza o
l'avaro il denaro o il vanaglorioso la sua misera gloria? Eppure costoro,
quando si appassionano, sono disposti a non mangiare e a non dormire
pur di veder crescere l'opera in cui sono impegnati: a te invece le azioni
ispirate al bene della comunità sembrano di minor valore, meno degne
di attenzione?
1.

Come è facile respingere e cancellare ogni rappresentazione
molesta o impropria, e trovarsi sùbito in una calma assoluta.

2.

Ritieniti degno di ogni parola e azione che siano conformi a
natura; e non cedere al pensiero che ne possano conseguire le
critiche o le chiacchiere di alcuni, ma, se è bene che una cosa sia
fatta o detta, non giudicartene indegno. Quelli, infatti, hanno un
proprio principio dirigente e seguono un proprio impulso: tu non
tenerne conto, ma raggiungi la meta per la via dritta, seguendo la
tua natura personale e quella comune: una sola, per entrambe, è
la strada.

3.

Procedo attraverso ciò che è secondo natura, finché, caduto,
riposerò, esalando l'ultimo respiro in ciò da cui ogni giorno traggo
respiro, cadendo su ciò da cui mio padre raccolse lo sperma, mia
madre il sangue e la mia nutrice il latte, ciò da cui ogni giorno, da
tanti anni, traggo cibo e bevanda, ciò che mi sostiene mentre lo
calpesto e lo sfrutto per tante cose.

4.

Non possono ammirare il tuo acume. D'accordo, ma possono
ammirare molte altre doti, per le quali non puoi dire: «La natura
non mi ha dato questa qualità». Metti in campo, quindi, quelle che
dipendono interamente da te: la genuinità, la serietà, la resistenza
a fatiche e dolori, l'indifferenza al piacere, la piena accettazione
della sorte, la sobrietà nelle esigenze, la benevolenza, la libertà, la
semplicità, l'avversione per le chiacchiere, la magnanimità. Non
ti accorgi quante doti - per le quali non puoi assolutamente
accampare di non aver disposizione naturale o attitudine - sei già
in grado di mettere in atto e, ciò non ostante, continui
volontariamente a restare al di sotto dei tuoi mezzi? O è forse la
scarsa disposizione naturale che ti costringe a mormorare, a esser
gretto,

adulare,

lagnarti

del

tuo

povero

corpo,

mostrarti

compiacente, millantare, ondeggiare tanto nell'anima? No, per gli
dèi: anzi, di tali atteggiamenti ti saresti potuto liberare da tempo,
o, semmai, avresti potuto essere giudicato solo poco pronto e poco
dotato d'ingegno. Ma anche in questo bisogna esercitarsi, invece di
trascurare il problema e crogiolarsi nel torpore.
5.

Ci sono persone pronte, quando hanno conseguito un merito
presso qualcuno, a mettergli in conto il favore. C'è chi a questo
non arriva, e tuttavia dentro di sé considera l'altro un debitore ed
è ben consapevole di ciò che ha fatto. Ci sono poi altri che, in certo
modo, non sono neppure consapevoli di quello che hanno fatto,

ma assomigliano alla vite che produce il grappolo e, una volta che
ha prodotto il proprio frutto, non cerca altro - come pure il cavallo
che compiuto la sua corsa, il segugio che ha lavorato sulle peste,
l'ape che ha fatto il miele. E un uomo che ha agito bene non si
mette a gridarlo, ma passa a un'altra azione, come la vite passa a
produrre ancora, quando è stagione, il grappolo. Ora, bisogna
appartenere al novero di queste persone che agiscono così: in certo
modo, senza rendersene conto. «Sì - dirà qualcuno - eppure
proprio di questo occorrerebbe rendersi conto, perché è
caratteristica dell'essere sociale comprendere di agire per la
società, e, per Zeus, esigere che lo comprendano anche gli altri
componenti della società». Quello che dici è vero, ma fraintendi
ciò di cui si sta parlando ora; perciò sarai uno di quelli che ho
ricordato prima: anche loro, infatti, si lasciano fuorviare da una
parvenza di logica. Se però vorrai comprendere di cosa mai si stia
parlando, non temere di dover per questo trascurare alcuna azione
utile alla comunità.
6.

Preghiera degli Ateniesi: «Piovi, piovi, o caro Zeus, sui campi e
sulla piana degli Ateniesi». O non si deve pregare, o si deve farlo
così, semplicemente e schiettamente.

7.

Come si dice: «Asclepio ha ordinato al tale di cavalcare, o di
lavarsi con l'acqua fredda o di camminare scalzo», così pure si può
dire: «la natura universale ha ordinato al tale una malattia o una
menomazione o una perdita o simili». Infatti nel primo caso «ha
ordinato» significa all'incirca «ha disposto per lui questa cura, in
quanto idonea alla sua salute»; e anche nel secondo caso ciò che
accade a ciascuno è stato in certo modo disposto in quanto idoneo
al suo destino. Così pure diciamo che le cose «avvengono» come
gli architetti dicono che le pietre squadrate «convengono», nelle
mura o nelle piramidi, perché si adattano l'una all'altra in un
determinato assetto. Nell'insieme, infatti, l'armonia è una sola, e
come dal complesso di tutti i corpi si realizza un simile corpo - il
cosmo -, così dal complesso di tutte le cause si realizza una simile
causa: il destino. E anche coloro che sono completamente
sprovvisti di istruzione filosofica capiscono di cosa parlo; dicono
infatti: «il destino gli ha portato questo». Quindi: questo è stato
portato a lui, questo è stato disposto per lui. Allora accettiamo
queste prescrizioni come quelle di Asclepio. Anche tra esse ve ne

sono molte pesanti, ma noi le accettiamo volentieri nella speranza
di ottenere la salute. Considera la compiuta realizzazione di ciò
che pare bene alla natura comune come la tua salute. E così accetta
di cuore tutto ciò che avviene, anche se ti risulta alquanto aspro,
perché conduce là, alla salute del cosmo, al pieno e felice successo
di Zeus. Egli, infatti, non avrebbe mai portato questo evento a
qualcuno, se questo evento non avesse comportato un vantaggio
per l'universo: né una qualsivoglia natura arreca qualcosa che non
sia adatto a ciò che è governato da essa. Perciò devi amare quel
che ti accade per due ragioni: la prima, perché è per te che doveva
avvenire, per te è stato disposto e con te stava in un determinato
rapporto, intessuto, indietro nel tempo, con i fili delle cause più
antiche; la seconda, perché per colui che governa il tutto anche ciò
che tocca singolarmente a ciascuno è fattore che contribuisce alla
prosperità, alla compiutezza
e, per Zeus, alla sussistenza stessa. L'intero viene mutilato, infatti, se
dal complesso e dalla compagine tu amputi anche solo una delle parti e
così pure delle cause; e, per quanto sta in te, quando ti senti in contrasto
con il tutto tu amputi e in certo modo sottrai.
1.

Non disgustarti, non scoraggiarti, e non avvillrti se non ti riesce
stabilmente di compiere ogni singola azione secondo retti
principî, ma, dopo un insuccesso, ripercorri di nuovo i tuoi passi
e sii già contento, se le tue azioni sono per la maggior parte più
degne di un uomo, e ama ciò a cui ritorni, e non ritornare alla
filosofia come a un pedagogo, ma come i malati agli occhi
ritornano alla spugnetta e all'uovo, come altri all'impiastro, al
fomento. In questo modo, infatti, non ostenterai per nulla la tua
obbedienza alla ragione, ma troverai quiete in essa. Ricorda, però,
che la filosofia vuole unicamente ciò che vuole la tua natura,
mentre tu volevi altro, non conforme a natura. Del resto, cosa c'è di
più attraente di ciò che è conforme a natura? Il piacere non inganna
forse proprio perché attrae? Ma allora osserva se non seduca di più
la magnanimità, la libertà, la semplicità, la mitezza, la devozione
agli dèi. E cosa attrae più della saggezza stessa, quando consideri
che la facoltà di comprendere e conoscere con esattezza assicurano
un cammino esente da errori e sicuro in ogni circostanza?

2.

La realtà, in certo modo, è avvolta in un tale viluppo da essere

apparsa assolutamente inafferrabile a non pochi filosofi, e non a
filosofi qualsiasi (per non dire che agli stoici stessi appare
difficilmente afferrabile). E ogni nostro assenso è mutevole: dov'è,
infatti, l'uomo che non muta mai? Passa quindi a considerare
direttamente gli oggetti, come abbiano breve durata e scarso
valore e possano appartenere a un invertito o a una prostituta o a
un brigante. Dopo di che passa a considerare il carattere di coloro
che ti vivono accanto: si fa fatica a sopportare anche il più amabile
di loro, per non dire che uno fatica a tollerare anche se stesso. Ora,
in una simile oscurità, in una simile lordura, in tanto fluire della
sostanza, del tempo e del movimento e di ciò che è in moto, non
riesco a vedere cosa possa mai esserci che meriti il nostro
apprezzamento o, in ogni caso, il nostro impegno. Al contrario:
bisogna confortare se stessi e attendere la soluzione naturale, e non
spazientirsi per l'attesa, ma trovar quiete in queste sole
considerazioni: la prima, che non mi succederà nulla che non sia
conforme alla natura universale; la seconda, che non mi è
consentito fare nulla contro il mio dio e demone. Non c'è nessuno,
infatti, che possa costringermi a trasgredire il suo volere.
3.

Per quale scopo debbo usare ora la mia anima? In ogni singola
circostanza poniti questa domanda e verifica:

«Cosa c'è, ora, in questa parte di me che chiamano principio dirigente,
e di chi, ora, ho l'anima: di un bambino? di un ragazzino? di una
donnetta? di un tiranno? di un animale da allevamento? di un animale
selvatico?».
1.

Quale sia la natura delle cose che ai più sembrano beni, puoi
capirlo anche da questo ragionamento. Se uno considera come
veri beni taluni che effettivamente lo sono, come la saggezza, la
temperanza, la giustizia, la fortezza, dopo averli così concepiti non
può più stare ad ascoltare quel verso: «per i beni...», perché non
risponde alla sua situazione. Mentre chi valuta come beni quelli
che ai più sembrano tali ascolterà fino in fondo la frase del poeta
comico

e

non

avrà

difficoltà

ad

accettarla,

giudicandola

appropriata. Così anche i più hanno idea della differenza:
altrimenti non succederebbe che, nel primo caso, l'espressione urti
e

venga

respinta,

nel

secondo,

invece,

accettiamo

come

conveniente e spiritosa la battuta sulla ricchezza e sui colpi di

fortuna che portano lusso o gloria. Prosegui, allora, e chiediti se
si debbano onorare e ritenere beni cose tali che, dopo averle così
valutate, pare appropriato aggiungere che chi le possiede
«non ha più», per la sua ricchezza, «dove poter cacare».
1.

Sono composto di elemento causale ed elemento materiale;
nessuno dei due si perderà nel nulla, come neppure è sorto dal
nulla. Pertanto ogni mia parte, attraverso trasformazione, sarà
ricondotta a una parte del cosmo, e a sua volta quella si trasformerà
in un'altra parte del cosmo e così via all'infinito. Anch'io esisto
come prodotto di tale trasformazione, e così i miei genitori, e così
via, procedendo a ritroso, ancor a all'infinito. Nulla, infatti,
impedisce di esprimersi in questo modo, anche nell'eventualità
che il cosmo sia governato per cicli definiti.

2.

La ragione e l'arte di ragionare sono facoltà sufficienti a se stesse
e al loro operato. Muovono, quindi, da un proprio principio, e
procedono verso il fine proposto; di conseguenza, simili azioni
vengono chiamate «azioni rette», a indicare il loro percorso
rettilineo.

3.

L'uomo non deve occuparsi di nessuna delle cose che non
convengono all'uomo in quanto tale. Non sono esigenze
dell'uomo, non le ripromette la natura umana, non danno
compiutezza alla natura umana. Quindi in esse non si trova
neppure il fine posto all'uomo né ciò che realizza compiutamente
tale fine, il bene. Ancora: se una di queste cose convenisse all'uomo,
non sarebbe conveniente disprezzarle e combatterle, e non
sarebbe degno di lode chi mostrasse di saperne fare a meno, né, se
davvero queste cose fossero beni, sarebbe virtuoso chi si pone dei
limiti in alcuna di esse. Ora, invece, uno è tanto più virtuoso quanto
più accetta di privarsi di queste e altre simili cose, o di esserne
privato da altri.

4.

Quali saranno le tue rappresentazioni ricorrenti, tale sarà la tua
mente: le rappresentazioni, infatti, impregnano l'anima con il
proprio

colore.

Pertanto

impregnala

continuamente

con

rappresentazioni quali, per esempio: «dove si può vivere, si può
anche vivere bene; a corte si può vivere; quindi a corte si può anche

vivere bene». E, ancora: «ogni singolo essere muove verso ciò per
cui è stato prodotto; il suo fine sta in ciò verso cui muove; dove
sta il fine, là sta anche l'utile e il bene di ciascun essere; il bene
dell'essere razionale, quindi, è vivere in società». Infatti è da tempo
dimostrato che siamo nati per la vita in società. O non era evidente
che gli esseri inferiori esistono per quelli superiori, e quelli
superiori esistono gli uni per gli altri? E gli esseri animati sono
superiori agli esseri inanimati, gli esseri razionali agli esseri
semplicemente animati.
5.

Inseguire l'impossibile è da folli: ed è impossibile che i malvagi
non facciano cose del genere.

6.

A nessuno accade nulla che egli non possa per natura sopportare.
A un altro accadono le stesse cose e questi, o perché ignora che
gli sono accadute, o perché vuole esibire grandezza d'animo, resta
ben saldo e ne esce senza danno. È grave, quindi, che ignoranza e
compiacimento siano più forti della saggezza.

7.

Le cose di per sé non sfiorano in alcun modo l'anima, né hanno
accesso alcuno all'anima, né possono modificare o muovere
l'anima; essa soltanto modifica e muove se stessa, e rende per sé le
cose che la raggiungono dall'esterno tali quali sono i giudizi che su
di esse si ritiene degna di esprimere.

8.

Per un verso abbiamo il più stretto legame con gli uomini, in
quanto dobbiamo far loro del bene e sopportarli; per l'altro,
invece, in quanto certuni mi ostacolano nello svolgimento del mio
specifico operato, gli uomini divengono per me una delle cose
indifferenti, non meno del sole o del vento o di una belva. Ora,
questi possono sì int ralciare un'attività, ma l'impulso e la
disposizione non hanno ostacoli, poiché ricorrendo alla riserva li
abbattono. Il pensiero, infatti, travolge e trasforma ogni ostacolo
alla sua attività nel vero valore che la guida, e così ciò che frenava
quella data azione diviene utile all'azione e ciò che sbarrava quella
data via aiuta a percorrerla.

9.

Degli esseri che si trovano nel cosmo onora il migliore: è quello
che di tutto dispone e tutto governa. Allo stesso modo, anche di
quanto si trova in te onora il meglio: è ciò che condivide la natura

di quell'essere supremo; anche in te, infatti, è quello che dispone
di tutto il resto, e la tua vita è sotto il suo governo.
10.

Ciò che non è dannoso alla città, non danneggia neppure il
cittadino. Ad ogni rappresentazione di un danno subito, applica
questa regola: se la città non è danneggiata da questo, non risulto
danneggiato neppure io. E se la città non riceve danno, non ci si
deve adirare con l'autore dell'azione dannosa, ma mostrargli qual
è la sua mancanza.

11.

Considera spesso la rapidità del passaggio e della scomparsa
degli esseri e degli avvenimenti. La sostanza, infatti, è come un
fiume che scorre ininterrottamente, le attività soggiacciono a
continue trasformazioni, le cause a migliaia di modificazioni e non
c'è pressoché nulla di stabile; e considera, proprio qui accanto,
questo infinito abisso del passato e del futuro, in cui tutto
scompare. Come può, dunque, non essere folle chi in questa
situazione è tanto pieno di sé o spasima o si lamenta come se il suo
tormento dovesse durare a lungo?

12.

Ricorda l'intera sostanza, della quale partecipi in entità minima;
l'intera eternità, di cui ti è stato assegnato un breve, infinitesimale
intervallo; e il destino, di cui tu quale minuscola parte sei?

13.

Un altro commette una colpa nei miei confronti? Se la vedrà lui:
ha una propria disposizione interna, una propria attività. Io ora ho
ciò che la natura comune vuole che io ora abbia, e faccio ciò che
la mia natura vuole che io ora faccia.

14.

Il principio dirigente e sovrano della tua anima sia una parte
immodificabile dai movimenti dolci o aspri che si verificano nella
carne, e non vi si mescoli, ma circoscriva se stesso e confini quelle
passioni nei loro organi. Qualora invece si propaghino fino alla
mente attraverso l'altro genere di simpatia - come cioè avviene
nell'àmbito di un corpo che è unico -, allora non si deve tentare di
contrastare il passo alla sensazione, che è naturale, ma il principio
dirigente non aggiunga di suo l'opinione che si tratti di bene o di
male.

15.

Vivere con gli dèi. Vive con gli dèi chi continuamente mostra

loro la propria anima soddisfatta di ciò che gli viene assegnato in
sorte, e in atto di compiere quanto vuole il demone che Zeus, quale
frammento di sé, ha dato a ciascuno perché lo guidi e lo diriga.
Questo demone è l'intelletto e la ragione di ciascuno.
16.

Ti adiri forse con chi puzza di caprone? Ti adiri forse con chi
ha l'alito pesante? E che ti farà mai? Ha la bocca che si ritrova, ha
le ascelle che si ritrova: è inevitabile che dalla condizione in cui
si trova derivino simili effluvi. «Ma l'uomo - si obietta - possiede
la ragione e può comprendere, riflettendo, in che cosa sbaglia».
Benissimo! Quindi anche tu possiedi la ragione: con la tua
disposizione razionale smuovi la sua disposizione razionale,
indicagli, richiamagli l'errore. Se ti ascolta, lo curerai e non ci sarà
bisogno di adirarsi.

Né attore tragico né prostituta.
1.

Qui è possibile vivere nello stesso modo in cui pensi di vivere
una volta uscito di qui. E se non te lo dovessero permettere, allora
esci anche dalla vita: come chi, però, non patisce per questo nulla
di male. C'è fumo, e quindi me ne vado: perché credi che sia un
fatto importante? Finché, però, nulla di simile mi spinge a uscire,
rimango libero e nessuno mi potrà impedire di fare quello che
voglio; e il mio volere è conforme alla natura dell'essere razionale
e sociale.

2.

La mente dell'universo è favorevole al vincolo sociale. Quindi ha
prodotto gli esseri inferiori per quelli superiori, e ha posto gli esseri
superiori in reciproca connessione. Vedi come ha subordinato,
coordinato e assegnato a ciascuno secondo il merito, e come ha
condotto gli esseri eminenti a reciproca concordia.

3.

...come ti sei comportato fino ad ora verso gli dèi, i genitori, i
fratelli, la moglie, i figli, i maestri, gli istitutori, gli amici, i parenti,
gli schiavi; se fino ad ora per te è valso, nei confronti di tutti, il
principio di «non fare né dire ad alcuno nulla di ingiusto». Ricorda
anche attraverso quali esperienze sei passato e quali sei riuscito a
sopportare. E ricorda che ormai la storia della tua vita è compiuta
e il tuo servizio è alla fine, e quante cose belle hai visto e quanti
piaceri e dolori hai disprezzato, e quante occasioni di gloria hai

trascurato, e con quanti ingrati sei stato benevolo.
4.

Perché anime senz'arte e ignoranti confondono un'anima che ha
arte e scienza? Ma qual è, allora, l'anima che ha arte e scienza?
Quella che conosce l'inizio e la fine e la ragione che attraversa
l'intera sostanza e che lungo tutta l'eternità governa il tutto per
periodi definiti.

5.

In men che si dica, cenere o scheletro e semplice nome o
neppure più nome; e il nome è solo rumore e voce che risuona. Le
cose che nella vita si considerano tanto preziose sono vuote, marce,
piccole, botoli che si azzannano, bambini rissosi che ridono, e un
attimo dopo piangono. La lealtà, invece, il pudore, la giustizia e la
verità «dalla terra dalle ampie strade» [sono volate] «sull'Olimpo».
Allora che cos'è che ancora ti trattiene qui, visto che gli oggetti della

sensazione sono quanto mai mutevoli e instabili, gli organi della
sensazione ottusi e corrivi a impressioni illusorie, la stessa povera anima
è alito che evapora dal sangue, e aver buona fama presso gente come
questa è cosa vacua? E allora? Attenderai sereno di estinguerti o
trasmigrare? E finché non sarà giunto quel momento, che cosa basta
fare? Che altro se non venerare e benedire gli dèi, far del bene agli
uomini e sopportarli, e astenersi, e ricordare che quanto cade fuori dei
limiti della tua misera carne e del tuo misero soffio vitale non è tuo né
in tuo potere?
1.

Hai sempre la possibilità di fare un viaggio felice, poiché hai
anche la possibilità di procedere per la retta via, e conformare ad
essa le tue opinioni e azioni. All'anima del dio e a quella dell'uomo
e di ogni essere razionale sono comuni queste due facoltà: non
essere impediti da altri e riporre il bene nella disposizione interna
e nell'azione conformi a giustizia, portando ad esaurirsi qui ogni
desiderio.

2.

Se questa non è cattiveria mia né azione che avvenga per mia
cattiveria, e se la comunità non ne viene danneggiata, che interesse
posso avere alla cosa? Quale danno ne viene alla società?

3.

Non lasciarti trascinare totalmente dalla rappresentazione, ma
presta il tuo aiuto agli altri secondo le tue possibilità e secondo

il loro merito, anche se il danno che lamentano riguarda le cose
intermedie (ma, allora, non rappresentartelo come un danno: è
una cattiva abitudine). Invece, come faceva quel vecchio che, al
momento di andarsene, chiedeva la trottola del suo pupillo, ben
ricordando che si trattava di una trottola, così appunto fai anche tu,
qui [...]. Uomo, ti sei dimenticato di cosa si trattava? «Sì, lo ricordo
bene: ma per costoro hanno grande importanza». E per questo,
quindi, dovresti diventar pazzo anche tu?
4.

Un tempo ero, in qualunque situazione fossi colto, un uomo
fortunato; ma «fortunato» significa: che ha assegnato a se stesso
una buona sorte; e una buona sorte significa: buone inclinazioni
dell'anima, buoni impulsi, buone azioni.

LIBRO VI

1.

La sostanza dell'universo è docile e duttile; e la ragione che la
governa non ha in sé nessuna causa per cui debba produrre il male:
perché in sé non ha male, a nulla fa del male e non c'è nulla che
ne venga danneggiato. Tutto, invece, avviene e si compie secondo
la ragione dell'universo.

2.

Non far differenza se per svolgere il tuo cómpito tu debba
soffrire il freddo o il caldo, ciondolare per il sonno o esser ben
riposato, ricevere critiche o elogi, morire o fare qualcos'altro.
Anche questa, che compiamo nel morire, è una delle azioni della
vita: è sufficiente quindi, anche in questa occasione, provvedere
bene al fatto presente.

3.

Guarda dentro: di nessuna cosa ti sfugga la qualità che le è
propria e il valore.

4.

Tutti gli oggetti molto presto si trasformeranno e dilegueranno
in

vapore,

se

davvero

la

sostanza

è

una;

altrimenti

si

disperderanno.
5.

La ragione che governa sa con quale disposizione e che cosa
compie, e nell'àmbito di quale materia.

6.

Il modo migliore di difendersi è non assimilarsi.

7.

Trova gioia e quiete in una sola cosa: nel passare da un'azione
utile alla comunità a un'altra azione utile alla comunità, memore
di dio.

8.

Il principio dirigente è quello che desta se stesso, orienta, rende
se stesso quale vuole essere, e a se stesso fa apparire ogni evento
quale vuole che sia.

9.

Ogni singola cosa si compie secondo la natura universale: non
certo secondo un'altra natura che la includa dall'esterno o che sia
inclusa al suo interno o che sia esterna e indipendente.

10.

O miscuglio, groviglio e dispersione, ovvero unità, ordine e
provvidenza. Nel primo caso: perché dovrei desiderare di
trattenermi oltre in una congerie casuale e in una confusione come
questa? Di che altro mi importa, se non del modo in cui, un giorno,
«diventerò terra»? E perché farmi turbare? La dispersione, infatti,
mi raggiungerà qualunque cosa io faccia. Nel secondo caso:
esprimo venerazione, saldezza, fiducia verso colui che governa.

11.

Quando sei costretto dalle circostanze a subire come un
turbamento, torna rapidamente a te stesso e non estraniarti dal
ritmo oltre l'indispensabile: tornando continuamente all'armonia
crescerà il tuo dominio su di essa.

12.

Se tu insieme avessi una matrigna e una madre, della prima
avresti certamente cura, e tuttavia torneresti continuamente da tua
madre. Questo, matrigna e madre, sono ora per te la corte e la
filosofia: qui, alla filosofia, ritorna spesso, e trova pace in colei
grazie alla quale quell'ambiente ti risulta sopportabile e tu risulti
sopportabile in quell'ambiente.

13.

Quanto vale, di fronte alle leccornie e ai cibi di questo genere,
accogliere la rappresentazione: «questo è il cadavere di un pesce,
quest'altro il cadavere di un uccello o di un maiale», e, ancora, «il
Falerno è il succo di un grappolo d'uva», e «il laticlavio sono peli
di pecora intrisi del sangue di una conchiglia»; e, a proposito
dell'unione sessuale: «è sfregamento di un viscere e secrezione di
muco accompagnata da spasmo»! Quanto valgono queste
rappresentazioni che raggiungono le cose in sé e le penetrano
totalmente, fino scorgere quale sia la loro vera natura. Così bisogna
fare per tutta la vita, e, quando le cose ci si presentano troppo
persuasive, bisogna denudarle e osservare a fondo la loro pochezza
e sopprimere la ricerca per la quale acquisiscono tanta importanza.
Perché la vanità è una terribile dispensatrice di falsi ragionamenti,
e ti lasci più incantare proprio quando più ti pare di impegnarti
in cose di valore. Vedi, quindi, cosa dice Cratete a proposito dello
stesso Senocrate.
La maggior parte delle cose che la moltitudine ammira risalgono

alle specie più comuni, costituite da un determinato stato o da una
determinata natura: pietre, legna, fichi, viti, olivi; le cose che
invece incontrano l'apprezzamento di persone un po' più vicine
alla giusta misura si riconducono a esseri animati, come greggi,
mandrie; l'apprezzamento di persone ancora più raffinate va a
specie dotate di un'anima razionale, non però in quanto
puramente razionale, ma in quanto capace di un'arte o abile in
qualche altra cosa, o, semplicemente, al possesso di una quantità
di schiavi. Chi invece onora un'anima razionale e sociale, non si
rivolge più a nessuna delle altre cose, ma al di sopra di tutto
conserva la propria anima nel suo stato e moto razionale e sociale,
e collabora a questo fine con quanti appartengono alla sua stirpe.
15.

Vi sono esseri rapidi nel pervenire all'esistenza, altri nell'averla
già compiuta; e anche in ciò che nasce qualcosa è già estinto; flussi
e

alterazioni

rinnovano

continuamente

il

cosmo,

come

l'ininterrotto moto del tempo rende sempre nuova l'infinita
eternità. E in questo fiume, tra queste cose che scorrono via a quale
si può mai dare un valore, se su di essa è impossibile trovare un
punto d'appoggio? Come se uno cominciasse ad amare qualcuno di
quei passerotti che in un attimo volano via: ecco, è già scomparso
alla vista. E la vita di ciascuno è qualcosa come l'evaporazione del
sangue e l'inspirazione dell'aria. Quale, infatti, è il singolo atto, che
continuamente ripetiamo, dell'inspirare e rimettere l'aria, tale è
anche il restituire l'intera facoltà di respirare, che hai acquistato ieri
o l'altro ieri al momento di nascere, là da dove l'hai attinta all'inizio.
16.

Non ha grande valore né traspirare come le piante, né respirare
come gli animali domestici e selvatici, né essere impressionati da
una rappresentazione, né esser mossi come marionette da impulsi,
né far parte di un gregge né nutrirsi (che è come evacuare i residui
del cibo). Cos'ha valore, allora? Essere applauditi? No. Quindi
neppure essere applauditi con la lingua: gli elogi della gente,
infatti, sono un applauso tributato con la lingua. Bene, hai rifiutato
anche la gloria: che cosa ti resta che abbia valore? La capacità,
credo, di muoversi e di trattenersi secondo la propria costituzione,
il che è anche il fine cui puntano le varie attività e arti. Ogni arte,
infatti, mira a questo scopo, che il suo prodotto sia adatto a ciò per
cui è stato prodotto: l'agricoltore che si cura della vite, il domatore
di cavalli e l'allevatore di cani inseguono questo risultato. E l'opera

del pedagogo, l'opera del maestro quale risultato inseguono? È qui,
dunque, ciò che vale. E se va bene così, non dovrai conseguire
nient'altro. Non vuoi smettere di apprezzare anche tante altre
cose? Ebbene, no n sarai libero né autosufficiente né esente da
passioni. È inevitabile infatti che tu debba provare invidia, gelosia,
sospetto verso chi può toglierti quelle cose, che tu debba insidiare
chi possiede quello cui attribuisci valore; insomma, chi si sente
privo di una di quelle cose inevitabilmente resta turbato, e per di
più ha molto da rimproverare agli dèi; mentre il rispetto e l'onore
per la tua intelligenza ti renderanno soddisfatto di te stesso, in
armonia con gli uomini e in intimo accordo con gli dèi: pronto a
lodare, cioè, quanto essi distribuiscono e hanno disposto.
17.

I moti degli elementi: verso l'alto, verso il basso, in circolo. Il
movimento della virtù, invece, non rientra in nessuno di questi,
ma è qualcosa di più divino, e compie felicemente il suo corso
procedendo per una via difficile da concepire.

18.

Che tipo di comportamento, il loro! Non vogliono elogiare gli
uomini che vivono negli stessi anni e accanto a loro, ma
considerano molto ricevere l'elogio dei posteri, che non hanno
mai visto e non vedranno mai. Il che è all'incirca come se tu
soffrissi perché non hanno avuto parole di elogio per te anche gli
antenati.

19.

Se qualcosa ti si presenta difficile da realizzare, non pensare che
sia impossibile per l'uomo; piuttosto, se qualcosa è possibile e
appropriato all'uomo, consideralo raggiungibile anche per te.

20.

Durante gli esercizi in palestra uno ci ha graffiato con le unghie e
lanciandosi di testa ci ha ferito: eppure non usciamo in espressioni
di riprovazione, non ci offendiamo, né, in futuro, lo sospettiamo di
tenderci insidie; ce ne guardiamo, sì, ma non come da un nemico,
né con sospetto, bensì evitandolo, senza rancore. Analogo
comportamento si tenga anche negli altri settori della vita: non
diamo peso a tante azioni di chi, per così dire, si allena misurandosi
con noi! Perché, come ho detto, è possibile evitarli senza nutrire
sospetti né ostilità.

21.

Se qualcuno può contestarmi e dimostrare che le mie opinioni o

le mie azioni non sono rette, sarò felice di mutare atteggiamento.
Perché io cerco la verità, che non ha mai fatto danno a nessuno;
mentre infligge un danno a se stesso chi persiste nel proprio
inganno e nella propria ignoranza.
22.

Io faccio il mio dovere, senza lasciarmi distrarre da tutto il resto:
esseri inanimati, o irrazionali, o che si sono smarriti e non
conoscono la strada.

23.

Con gli animali sprovvisti di ragione e, in generale, con le cose
e gli oggetti sensibili abbi un atteggiamento magnanimo e libero,
come deve avere chi possiede la ragione con quanto ne è privo; con
gli uomini, invece, abbi l'atteggiamento che conviene avere con
chi possiede la ragione e che risponde ai principî della società. A
ogni circostanza invoca gli dèi e non porti il problema: «per quanto
tempo potrò agire in questo modo?», perché sono sufficienti anche
tre ore vissute così.

24.

Alessandro il Macedone e il suo mulattiere morendo passarono
alla medesima condizione: infatti o furono riassunti nelle
medesime ragioni seminali del cosmo o furono dispersi, allo stesso
modo, negli atomi.

25.

Considera quante cose in uno stesso infinitesimale spazio di
tempo avvengono, contemporaneamente, in ciascuno di noi, nel
corpo e insieme nell'anima: e così non ti stupirai se un numero
molto maggiore di fatti, anzi, tutto quanto avviene in quell'unico
insieme di ogni cosa, che chiamiamo cosmo, si realizza
contemporaneamente.

26.

Se uno ti domandasse come si scrive il nome di Antonino,
perderesti forse la pazienza mentre scandisci le lettere una per
una? E se, dall'altra parte, dovessero adirarsi? Ti adireresti a tua
volta? Non ti metterai invece a enumerare pacatamente ogni
singola lettera? Allo stesso modo, anche qui, ricorda che ogni
dovere si compone di un

certo numero di fasi. Bisogna osservarle, senza perdere la calma e
inquietarsi con chi si inquieta, e così realizzare con metodo l'obiettivo.

1.

Com'è crudele non permettere agli uomini di seguire l'impulso
verso ciò che pare loro appropriato e conveniente; eppure in certo
modo tu non consenti loro di farlo quando ti indigni perché
sbagliano: perché, in ogni caso, sono convinti di muoversi verso
ciò che è loro appropriato e conveniente. «Ma non è così». Allora
porgi loro gli insegnamenti e le indicazioni del caso, senza
indignarti.

2.

La morte è quiete dall'impressione dei sensi, dagli impulsi che
ci muovono come marionette, dalle deviazioni del pensiero, dal
servizio che prestiamo alla carne.

3.

In quella vita in cui il tuo corpo non si arrende è vergognoso che
sia l'anima ad arrendersi per prima.

4.

Bada di non cesarizzarti, di non impregnarti con la porpora:
succede, infatti. Mantieniti quindi semplice, buono, integro, serio,
alieno da orpelli, amico del giusto, devoto, benevolo, affettuoso,
forte nell'adempimento del tuo dovere. Lotta per rimanere tale
quale ha voluto renderti la filosofia. Venera gli dèi, soccorri gli
uomini. La vita è breve: unico frutto dell'esistenza terrena sono
una disposizione pia e azioni ispirate al bene comune. Compòrtati,
in tutto, da allievo di Antonino: ti sia di modello la sua energia nelle
azioni conformi a ragione, la sua condotta uguale in ogni
circostanza, la sua devozione, la serenità del suo volto, la sua
dolcezza, il suo rifiuto della vanagloria, il suo desiderio di
comprendere le cose; e il fatto che mai, a nessun costo, avrebbe
accantonato una questione prima di averla esaminata a fondo e
compresa

con

chiarezza;

che

sopportava

chi

lo

criticava

ingiustamente, senza replicare con altre critiche; che non faceva
nulla di fretta e non prestava orecchio alle calunnie; e l'acutezza
con cui indagava caratteri e azioni, senza insultare, senza
allarmarsi al minimo rumore, senza vivere nel sospetto, senza
sofisticare; il suo accontentarsi di poco, per quanto ad esempio
riguardava l'abitazione, il letto, il vestiario, il cibo, il servizio
domestico; la sua laboriosità e magnanimità; la sua capacità di [...]
fino a sera, per la sua semplicità di vita, senza neppure aver bisogno
di evacuare al di fuori dell'ora consueta; la solidità e la costanza
che mostrava nelle sue amicizie; la sua tolleranza verso chi con

franchezza si esprimeva contro le sue idee, e la gioia che provava
se qualcuno indicava una via migliore; la sua religiosità, aliena da
timori superstiziosi; perché, quando sopraggiungerà la tua ultima
ora, la tua coscienza sia tranquilla come la sua.
5.

Riacquista i sensi, riprenditi, e, una volta che ti sarai liberato dal
sonno e ti sarai reso conto che quelli che ti turbavano erano solo
sogni, allora, di nuovo sveglio, guarda queste cose come guardavi
quelle.

6.

Sono fatto di corpo e di anima. Per il corpo ogni cosa è
indifferente: perché il corpo non può se non essere indifferente
verso le cose. Per la mente, invece, è indifferente quanto non è
prodotto della sua attività; mentre tutto ciò che è prodotto della
sua attività ricade in suo potere. In quest'àmbito, tuttavia, la mente
si occupa soltanto del presente: perché di attimo in attimo la sua
attività futura e passata le rimane, anch'essa, indifferente.

7.

Né la mano né il piede compiono un lavoro contrario a natura,
finché il piede esegue il cómpito del piede e la mano i cómpiti
delle mani. Così pure, quindi, per l'uomo in quanto uomo il lavoro
non è contrario a natura, finché egli svolge le funzioni proprie
dell'uomo. E se non è per lui contrario a natura, non è neppure
male per lui.

8.

...quali piaceri hanno goduto briganti, invertiti, parricidi, tiranni.

9.

Non vedi quanti, nell'esercizio del loro mestiere, si sforzano
entro certi limiti di adeguarsi alle idee dei profani, e ciò non
ostante si attengono alla ragione della loro arte e non accettano
di staccarsene? Non è grave che l'architetto e il medico abbiano
per la ragione del loro mestiere un rispetto maggiore di quello che
l'uomo nutre per la propria ragione, che egli possiede in comune
con gli dèi?

10.

L'Asia, l'Europa sono cantucci del cosmo; ogni mare è una goccia
del cosmo; l'Athos è una piccola zolla del cosmo; l'intero tempo
presente è un punto dell'eternità: tutto è piccolo, instabile, in atto
di scomparire. Tutto viene di là, da quello che è il principio
dirigente comune, per impulso diretto o per conseguenza. E,

allora, le fauci spalancate del leone, il veleno e quanto provoca
danno, come le spine, come il fango, sono accessori di ciò che è
venerabile e bello. Non rappresentartelo, quindi, come estraneo a
ciò che veneri, ma considera quella che è la fonte di tutto.
11.

Chi ha visto la realtà presente ha visto tutto, sia ciò che è stato
dall'eternita sia cio che sarà fino all'infinito: perché tutto ha uguale
origine e uguale aspetto.

12.

Medita spesso sul vincolo che unisce tutte le cose nel cosmo e sul
loro reciproco rapporto. In un certo modo, infatti, si intrecciano
tutte tra loro e perciò sono tutte amiche l'una all'altra; infatti a una
cosa consegue quest'altra, in forza del movimento di tensione,
dell'intimo accordo e dell'unità della sostanza.

13.

Adàttati alla realtà alla quale sei stato abbinato dalla sorte; e le
persone con le quali per tua sorte ti trovi a stare, amale, ma
sinceramente.

14.

Ogni strumento, arnese, utensile, se compie quello per cui è stato
prodotto, va bene. Eppure, in questo caso, il loro produttore è
lontano; mentre nel caso di ciò che è costituito da una sua natura, la
forza che lo ha prodotto è e permane all'interno: tanto più, quindi,
devi venerarla e, se la tua disposizione interiore e la tua condotta
sono conformi al suo volere, ritenere che tutto sia conforme al tuo
intendimento. Così pure per l'universo: ciò che gli appartiene è
conforme al suo intendimento.

15.

Qualunque cosa, tra quante non sono soggette alla tua scelta
etica, tu ti ponga innanzi come bene o male, è inevitabile che, per
essere incorso in quel determinato male o aver mancato quel
determinato bene, tu debba lamentarti degli dèi e odiare gli
uomini

che

sono

o,

tu

sospetti,

saranno

responsabili

dell'insuccesso o dell'incidente; e sono molte le ingiustizie che
commettiamo perché non restiamo indifferenti a questo genere di
cose. Se invece giudichiamo beni e mali solo le cose che sono in
nostro potere, non rimane più ragione alcuna né di accusare dio
né di assumere atteggiamento ostile verso un uomo.
16.

Tutti collaboriamo a un solo risultato finale, alcuni con lucida

consapevolezza, gli altri senza saperlo - nel modo in cui anche chi
dorme, mi pare che dica Eraclito, lavora e collabora agli eventi del
cosmo. Chi collabora in un modo, chi in un altro, e per giunta
collabora anche chi critica e tenta di contrastare e cancellare gli
avvenimenti: evidentemente il cosmo aveva bisogno anche di
individui come lui. Vedi, quindi, di capire tra chi vuoi schierarti:
egli, infatti, colui che governa l'universo, farà in ogni caso buon
uso di te e ti accoglierà, in questo o in quell'altro ruolo, tra i suoi
collaboratori e cooperatori. Ma tu non assumere un ruolo come
quello che ha nel dramma il verso inutile e ridicolo di cui parla
Crisippo.
17.

Il sole pretende forse di svolgere il cómpito della pioggia?
Asclepio pretende forse le prerogative della Carpofora? E i singoli
astri? Non sono forse entità diverse, ma cooperanti al medesimo
fine?

18.

Se gli dèi hanno deliberato riguardo a me e a quanto mi deve
avvenire, hanno deliberato bene (quanto a un dio che non decida,
non è facile neppure immaginarlo). Per quale ragione avrebbero
dovuto cercare di farmi del male? Che ne sarebbe venuto a loro o al
complesso dell'universo, che è il primo dei loro pensieri? Se invece
non hanno deliberato al mio personale riguardo, hanno in ogni
caso deliberato sul complesso dell'universo: devo allora accogliere
di buon grado anche questi eventi che conseguono alla loro
deliberazione. E se proprio non deliberano riguardo a nulla - ma
non è pio crederlo: altrimenti smettiamo di sacrificare, pregare,
giurare, fare le altre cose che, ogni volta, facciamo rivolgendoci
agli dèi come presenti e accanto a noi -, se proprio non deliberano
circa nessuna delle cose che ci riguardano, mi rimane sempre la
facoltà di deliberare su me stesso, e di cercare quel che conviene.
Ma a ciascuno conviene quel che è conforme alla sua costituzione
e natura: e la mia natura è razionale e sociale. Per me, in quanto
Antonino, città e patria è Roma; in quanto uomo, il cosmo. Per me,
quindi, è bene solo ciò che giova a queste città.

19.

Quanto avviene a ciascuno conviene all'universo. Sarebbe già
sufficiente questo; ma in generale, osservando con attenzione,
noterai ancora che quanto avviene a un uomo, conviene anche agli

altri uomini. Questa volta si prenda
«ciò

che

conviene»

nel

senso

comune

dell'espressione,

con

riferimento alle cose intermedie.
1.

Come ti infastidiscono i giochi dell'anfiteatro e di simili luoghi,
perché vedi sempre le stesse cose e la monotonia dello spettacolo
sazia fino alla nausea, provi lo stesso fastidio anche per l'intera
esistenza: tutto, infatti, nel suo su e giù, è la medesima cosa e ha la
medesima origine. Fino a quando, dunque?

2.

Pensa continuamente agli uomini (di ogni genere, di ogni
professione, delle più varie classi sociali) che sono morti, fino ad
arrivare, seguendo questo filo, a Filistione, Febo e Origanione.
Passa ora alle altre stirpi. La nostra trasformazione ci condurrà
proprio là dove sono finiti tanti abili retori, e tanti autorevoli
filosofi - Eraclito, Pitagora, Socrate - e, prima di loro, tanti eroi,
poi tanti generali, tanti tiranni; e, ancora, Eudosso, Ipparco,
Archirnede, altri personaggi acuti, magnanimi, laboriosi, attivi in
ogni campo, orgogliosi, canzonatori di questa stessa vita umana,
mortale ed effimera, quali Menippo e gli altri come lui. Pensa che
tutti costoro giacciono morti da tempo. E in questo cosa c'è di
terribile per loro? E che cosa, poi, per coloro di cui non rimane
neppure il nome? Una sola cosa, qui, ha davvero valore: vivere
sempre nella verità e nella giustizia, ma indulgenti con i bugiardi
e gli ingiusti.

3.

Quando vuoi rallegrarti, considera i pregi di chi ti vive accanto: il
carattere energico di uno, per esempio, la riservatezza di un altro,
la generosità di un altro ancora, e così via. Nu lla, infatti, rallegra
come le sembianze delle virtù che traspaiono nel carattere di chi
ci vive accanto e tutte insieme, per quanto è possibile, balzano ai
nostri occhi. Perciò bisogna anche tenerle a portata di mano.

4.

Ti inquieti forse perché pesi un dato numero di libbre e non 300?
Così pure non inquietarti perché devi vivere un dato numero di
anni e non oltre: infatti, come sei pago della quantità di sostanza
che ti è stata assegnata, così devi esserlo anche per il tempo.

5.

Cerca di convincerli, ma agisci anche contro il loro volere,

quando la ragione della giustizia lo esiga. Se tuttavia qualcuno
ricorre alla forza per sbarrarti la strada, assumi uno stato d'animo
ugualmente soddisfatto, senza cedere al dolore, e approfitta di
quell'impedimento per esercitare un'altra virtù, e ricorda che sul
tuo impulso gravava una riserva, e che non puntavi all'impossibile.
A cosa, allora? A seguire, appunto, un impulso di quel determinato
genere. Una meta che raggiungi: quello per cui siamo stati prodotti
si realizza.
6.

Chi cerca la fama ripone il proprio bene in un'attività altrui, chi
cerca il piacere nella propria passività: chi ha senno, nella propria
azione.

7.

Su questo punto è possibile non formarsi alcuna opinione e,
quindi, non turbare la propria anima - di per sé, infatti, le cose non
hanno natura atta a produrre i nostri giudizi.

8.

Abìtuati a considerare con estrema attenzione le parole degli
altri, e per quanto puoi entra nell'anima di chi sta parlando.

9.
10.

Quel che non è utile allo sciame non è utile neppure all'ape.
Se i marinai criticassero il timoniere, o i malati il medico, a che
altro penserebbero se non a come uno agisce per l'incolumità
dell'equipaggio o per la salute dei pazienti?

11.

...quanti, con cui sono entrato nel cosmo, se ne sono già andati.

12.

Agli itterici il miele sembra amaro, agli idrofobi l'acqua fa paura
e ai bambini piace la palla. Perché mi adiro, allora? Ti pare forse
che l'errore abbia meno effetto di quanto ne ha la bile sull'itterico
e il virus sull'idrofobo?

13.

Nessuno ti impedirà di vivere conforme alla ragione della tua
natura; non ti succederà nulla di contrario alla ragione della natura
comune.

14.

...che genere di persone sono quelle cui gli uomini vogliono
piacere, e per quali profitti e con quali attività; come, ben presto,
l'eternità coprirà tutte le cose e quante ne ha già coperte.

LIBRO VII

1.

Cos'è la malvagità? È quello che hai visto tante volte. E per ogni
avvenimento tieni sottomano la considerazione: «È quello che hai
visto tante volte». Insomma, troverai il perenne andirivieni delle
stesse cose, di cui sono piene le storie delle epoche antiche, delle
età di mezzo, dei tempi recenti, di cui sono piene le città e le case.
Nulla di nuovo: tutto è consueto e dura poco.

2.

In che altro modo possono morire i principî, se non per
l'estinguersi delle rappresentazioni ad essi corrispondenti, che sta
a te ravvivare continuamente? Su questo punto posso nutrire
l'opinione dovuta: e se posso, perché turbarmi? Ciò che è fuori
della mia mente non è assolutamente nulla per la mia mente:
imparalo, e sei un uomo retto. Puoi rivivere; torna a vedere le cose
come le vedevi: questo significa rivivere.

3.

Futilità di un corteo trionfale, drammi in scena, greggi, mandrie,
combattimenti con la lancia, un osso gettato a dei botoli, un
boccone di pane nelle vasche dei pesci, affannarsi di formiche
sotto il carico, topolini impauriti che corrono qua e là, marionette
mosse con i fili. In queste situazioni bisogna mantenere un
atteggiamento benevolo, senza ombra di alterigia, pur osservando
che ciascuno vale tanto quanto valgono le cose cui ha rivolto il suo
impegno.

4.

Bisogna seguire con attenzione, parola per parola, quello che si
dice e, impulso per impulso, quello che avviene, e, in quest'ultimo
caso, vedere sùbito con quale scopo è in relazione l'impulso, nel
primo, osservare bene qual è il significato.

5.

La mia mente arriva a questo oppure no? Se vi arriva, me ne
servo come di uno strumento fornitomi per questo cómpito dalla
natura universale; altrimenti, o cedo il cómpito a chi può svolgerlo
meglio, oppure, se tale cómpito non può toccare ad altri, lo svolgo
come posso, prendendo al mio fianco chi sia in grado,
collaborando con il mio principio dirigente, di fare quel che ora è
opportuno e utile alla comunità. Qualunque cosa, infatti, io faccia,
con le mie forze o con l'aiuto di altri, occorre tendere a questa sola
meta, a ciò che è utile e appropriato alla comunità.

6.

...quanti, già celebratissimi, sono ormai consegnati all'oblio; e
quanti, che li avevano celebrati, da tempo sono scomparsi.

7.

Non vergognarti di ricevere aiuto: il cómpito che ti attende,
infatti, è di fare il tuo dovere come un soldato che combatte sulle
mura. E allora? E se tu, azzoppato, non fossi in grado di salire da
solo sugli spalti, e ci riuscissi invece con l'aiuto di un altro?

8.

Non lasciarti turbare dal futuro: ci arriverai, se dovrai arrivarci,
con la stessa ragione che ora usi per il presente.

9.

Tutte le cose si intrecciano tra loro e il loro legame è sacro, e si
può dire che non ci sia cosa estranea alle altre, perché tutte sono
coordinate e concorrono all'ordine del medesimo cosmo. Unico,
infatti, è il cosmo formato da tutte le cose, unico il dio che pervade
ogni cosa, unica la sostanza, unica la legge, comune la ragione di
tutti gli esseri provvisti di intelligenza, unica la verità, poiché unica
è pure la compiutezza degli esseri che hanno la stessa origine e
partecipano della stessa ragione.

10.

Ogni cosa materiale in un istante scompare nella sostanza
dell'universo, ogni causa in un istante viene riassunta nella ragione
universale, e in un istante il ricordo di ogni cosa sprofonda sepolto
nell'eternità.

11.

Per l'essere razionale la medesima azione che è conforme a
natura è anche conforme a ragione.

12.

Diritto o raddrizzato.

13.

Lo stesso rapporto che in un singolo organismo intercorre tra le
membra del corpo, collega, in esseri distinti, le capacità razionali,
che sono state costituite per collaborare tra loro ad un'unica
attività. Il concetto ti diverrà più evidente se ripeterai più volte a te
stesso: «Sono un membro [ mélos ] del sistema formato dagli esseri
razionali». Se invece dirai, con la lettera rho , di esserne solo una
parte [ méros ], significa che non ami ancora gli uomini dal
profondo del cuore, che il far del bene non ti allieta ancora con la
piena consapevolezza della tua condotta, che continui a farlo come
un semplice dovere, non ancora persuaso di fare del bene, così,
anche a te stesso.

14.

Ciò che vuole colpire, colpisca pure dall'esterno le cose che
possono

soffrirne.

Queste,

infatti,

se

vorranno,

potranno

lamentarsi delle proprie sofferenze, mentre io, se non ritengo che
l'accaduto sia male, non ho ancora ricevuto danno. E ho la
possibilità di non ritenere che si tratti di un male.
15.

Qualunque cosa uno faccia o dica, devo essere un uomo virtuoso;
come se l'oro o lo smeraldo o la porpora ripetessero sempre:
«Qualunque cosa uno faccia o dica, devo essere uno smeraldo e
mantenere il mio colore».

16.

Il principio dirigente non provoca turbamenti a se stesso:
intendo dire, per esempio, che non spaventa, non fa soffrire se
stesso, non si induce a desiderare. Se un altro è in grado di
spaventarlo o farlo soffrire, lo faccia: perché il principio dirigente,
per la facoltà che ha di formarsi un'opinione, non si piegherà a
simili alterazioni. Il corpo pensi, dal canto suo, a non patire nulla,
se ne è capace, e, se patisce qualcosa, lo dica; ma l'anima, in quanto
può formarsi un'opinione di ciò che prova paura, di ciò che sente
dolore, insomma di tutta la situazione, non c'è rischio che patisca
nulla: perché non ha cedimenti verso un simile giudizio. Il
principio dirigente, per quanto da esso dipende, non ha bisogno
di nulla, a meno di crearsi da sé una necessità, e analogamente è
anche immune da turbamenti e ostacoli, a meno che non turbi o
ostacoli se stesso.

17.

Felicità è un demone buono o [...] buono. Allora che fai qui,
rappresentazione? Vattene, in nome degli dèi, come sei venuta:

non ho bisogno di te. Sei qui secondo la tua vecchia abitudine; non
mi adiro con te: solo, vattene!
18.

C'è qualcuno che teme la trasformazione? E cosa può avvenire
senza trasformazione? E che cosa vi è di più caro o familiare alla
natura dell'universo? Tu stesso puoi forse prendere un bagno caldo
se la legna non si trasforma in calore? Puoi nutrirti, se il cibo non
si trasforma? E che altro, tra le cose utili, può realizzarsi senza
trasformazione? Non vedi, quindi, che anche la tua trasformazione
è

uguale

a

queste

e

ugualmente

necessaria

alla

natura

dell'universo?
19.

Attraverso la sostanza universale passano, come attraverso un
torrente, tutti i corpi, i quali condividono la natura dell'universo
e con essa collaborano, come le nostre membra fanno tra
loro. ...quanti Crisippi, quanti Socrati, quanti Epitteti ha già
ingoiato l'eternità. La stessa considerazione ti si presenti a
proposito di qualsiasi uomo e qualsiasi cosa.

20.

Di un'unica cosa mi preoccupo: di non trovarmi a fare ciò che la
costituzione dell'uomo non vuole, o ad agire come non vuole o a
compiere ciò che al momento non vuole.

21.

È prossimo, per te, l'oblio di tutto; prossimo, per tutti, l'oblio di
te.

22.

Prerogativa propria dell'uomo è amare anche chi sbaglia. E
questo si verifica, se ti si presenta il pensiero che si tratta di parenti
e che sbagliano per ignoranza e senza volerlo, e che tra poco
entrambi, tu e chi ha sbagliato, sarete morti, e, soprattutto, che
costui non ti ha danneggiato, perché non ha reso il tuo principio
dirigente peggiore di prima.

23.

La natura universale dalla sostanza universale, come dalla cera,
ora ha plasmato un cavallo, poi lo ha fuso e ha usato la sua materia
per un albero, poi per un uomo, poi per qualcos'altro; e ciascuno
di questi esseri è sorto per durare brevissimo tempo. Ma per un
cofanetto non c'è nulla di terribile nell'essere distrutto come
neppure nell'essere costruito.

24.

Un volto oscurato dall'ira è decisamente contrario a natura:
quando più volte [...] alla fine si estingue, così da non poter più, in
alcun modo, essere acceso. Cerca di afferrare bene almeno questo
principio, cioè che si tratta di cosa contraria alla ragione. Perché
se svanirà anche la percezione dell'errore, quale ragione di vivere
resterà più?

25.

La natura che governa l'universo tra un istante trasformerà tutte
le cose che vedi, e dalla loro sostanza ne produrrà altre e dalla
sostanza di queste altre ancora, perché il cosmo resti sempre
giovane.

26.

Quando uno sbaglia nei tuoi confronti, considera sùbito quale
opinione sul bene o sul male lo ha spinto all'errore: se riuscirai a
capirlo proverai compassione per lui e non sarai più sorpreso né
adirato. Infatti, se hai ancora, anche tu, la sua stessa opinione del
bene, o ne hai una simile, devi scusarlo; se invece la tua opinione
del bene e del male non è più di questo genere, ti sarà più facile
essere indulgente con chi sbaglia.

27.

Non pensare alle cose assenti come se fossero presenti, ma, tra
quelle presenti, valuta le più favorevoli e ricorda, in proposito,
come le cercheresti, se non le avessi a disposizione. Ma
contemporaneamente bada di non abituarti, essendone così
soddisfatto, ad apprezzarle al punto da turbarti se un gi orno non
ci fossero più.

28.

Raccogliti in te stesso. Il principio razionale che ti dirige è per
natura autosufficiente, quando agisce secondo giustizia, e proprio
nell'agire così trova pace.

29.

Cancella la rappresentazione. Ferma i fili che muovono la
marionetta. Circoscrivi l'istante presente del tempo. Prendi
cognizione di ciò che avviene a te o ad altri. Separa e suddividi
l'oggetto in fattore causale e fattore materiale. Pensa all'ora
estrema. Lascia l'errore di quell'uomo là dove l'errore è sorto.

30.

Applica il pensiero a quanto si dice. Penetra con la mente negli
avvenimenti e nei loro fattori.

31.

Ilumina te stesso con la semplicità, il pudore e l'indifferenza per
ciò che sta a metà tra la virtù e il vizio. Ama il genere umano. Segui
dio. Quello dice: «Tutto è per convenzione, solo gli elementi
esistono realmente». È sufficiente ricordare che tutto è per
convenzione: a questo punto da ricordare c'è davvero poco.

32.

[Sulla morte] O dispersione (nel caso la realtà sia costituita da
atomi), o altrimenti (nel caso sia un'unità compatta) estinzione o
trasmigrazione.

33.

[Sul dolore] Ciò che è insopportabile uccide, ciò che invece
perdura è sopportabile; la mente, ritirandosi in se stessa, mantiene
la propria quiete, e il principio dirigente non riceve danno. Quanto
alle parti danneggiate dal dolore, dichiarino, se sono in grado, la
loro sofferenza.

34.

[Sulla fama] Osserva la loro mente, quale natura abbia, quali cose
eviti, quali insegua. E osserva che, come gli strati di sabbia
depositandosi gli uni sugli altri nascondono quel che precede, così
nella vita i fatti precedenti in un attimo sono nascosti dai fatti che
vi si depositano sopra.

35.

«A chi dunque ha una mente magnanima e l'attitudine ad
abbracciare col pensiero la totalità del tempo e dell'essere, davvero
tu credi che la vita umana possa sembrare una cosa molto
importante? - Impossibile - disse quello. - E quindi un uomo di
questo genere giudicherà forse la morte qualcosa di terribile? - No,
affatto».

36.

«È condizione di un re agire bene ed esser criticato».

37.

È vergognoso che il volto si lasci docilmente atteggiare e
comporre come ordina la mente, e la mente invece non sappia
atteggiare e comporre se stessa.

38.

«Non ci si deve adirare con le cose: a queste, infatti, non importa
nulla».

39.

«Agli dèi immortali e a noi concedi motivi di gioia».

40.

«...mietere la vita come una spiga matura, e che uno viva, l'altro
no».

41.

«E se dagli dèi siamo stati trascurati io e i miei due figli, anche
questo ha la sua ragione».

42.

«Il bene e il giusto sono con me».

43.

Non unirsi alle lamentazioni, non sussultare.

44.

«A questo potrei giustamente ribattere: hai torto, amico mio, se
credi che un uomo di un qualche minimo valore debba calcolare
il rischio di vita e di morte e invece non considerare soltanto se,
quando agisce, agisce giustamente o ingiustamente, e da uomo
virtuoso o da malvagio».

45.

«Perché, Ateniesi, la verità è questa: nel posto dove uno si schiera,
perché lo ha giudicato il migliore o perché gli è stato assegnato dal
comandante, in quel posto, a mio parere, deve rimanere e sfidare
il pericolo senza dar peso alla morte e a nient'altro più che al
disonore».

46.

«Mio caro, guarda se la nobiltà d'animo e il bene non siano
qualcosa di diverso dal salvare gli altri e se stessi; se chi è davvero
un uomo non debba trascurare la durata della vita e, invece di
attaccarvisi tanto, non debba piuttosto rimettere la questione al dio
e, credendo a quello che dicono le donne - cioè che nessuno può
sfuggire al suo destino -, pensare a vivere nel modo migliore per
il tempo che deve vivere».

47.

Osserva il corso degli astri, come ruotando insieme con essi, e
considera continuamente il reciproco trasformarsi di un elemento
nell'altro: la rappresentazione di queste cose purifica dalla lordura
della vita su questa terra.

48.

[Bello il pensiero di Platone!] E parlando degli uomini occorre
anche osservare le cose terrene come da un luogo elevato si guarda
verso il basso: mandrie, eserciti, campi coltivati, matrimoni,
divorzi, nascite, morti, clamore di tribunali, terre deserte,
popolazioni barbariche varie, feste, lamentazioni, mercati, tutto

questo gran miscuglio e l'armonioso ordine che nasce dagli
opposti.
49.

Ripercorri nella mente il passato, tanti mutamenti di imperi e
dominazioni; si può anche prevedere il futuro: sarà del tutto
simile; e non è possibile uscire dal ritmo degli eventi attuali, per
cui indagare la vita umana per quaranta anni o per diecimila è
esattamente la stessa cosa. Infatti, cosa potrai vedere di più?

50.

E: ciò che è nato dalla terra torna alla terra, e le stirpi germogliate
dall'etere tornano alla volta eterea; in altri termini: dissolvimento
dei reciproci legami degli atomi e una consimile dispersione degli
elementi non passibili.

51.

E: cercando con cibi, bevande e incantesimi di deviare il corso
del destino, per non dover morire.

Il vento che spira dagli dèi è necessario sopportare, soffrendo senza
lamenti.
1.

Più abile nella lotta, non però più incline al bene comune, né
più pudico, né più disciplinato verso gli avvenimenti, né più
indulgente verso gli errori del prossimo.

2.

Là dove un'azione può essere compiuta secondo la ragione
comune agli dèi e agli uomini, non vi è nulla da temere: perché là
dove si può conseguire un vantaggio tramite un'attività che avanzi
per la retta via e proceda conforme alla costituzione del soggetto,
non si deve temere nessun danno.

3.

Ovunque e continuamente è in tuo potere, esprimendo
devozione agli dèi, sentirti appagato dalla situazione presente,
comportarti secondo giustizia con gli uomini presenti e applicarti
scrupolosamente alla rappresentazione presente, perché non vi si
insinui nulla che non sia stato compreso a fondo.

4.

Non volgerti intorno a guardare i principî dirigenti degli altri,
ma guarda dritto a quale meta ti guidi la natura - sia la natura
universale, per mezzo degli avvenimenti che ti toccano, sia la tua,
per mezzo dei doveri che ti attendono. Il dovere di ciascuno,

d'altronde, è di fare quel che consegue alla sua costituzione; ora,
mentre gli altri esseri sono stati costituiti per gli esseri razionali - e,
del resto, in ogni altra situazione gli esseri inferiori sono costituiti
per quelli superiori -, gli esseri razionali sono stati costituiti gli uni
per gli altri. Quindi il valore eminente nella costituzione dell'uomo
è l'inclinazione a vivere in società; al secondo posto viene la facoltà
di non cedere alle passioni del corpo; infatti è proprio del
movimento della ragione e dell'intelletto circoscrivere se stesso e
non risultare mai inferiore al movimento dei sensi e a quello degli
impulsi, poiché questi ultimi sono entrambi movimenti animali,
mentre il movimento dell'intelletto vuole avere il primato e non
essere dominato da quelli. Giustamente, senza dubbio, perché è
nella sua natura disporre e servirsi di tutti quelli. La terza
caratteristica, nella costituzione dell'essere razionale, è non esser
precipitoso nei giudizi e non lasciarsi ingannare. Attenendosi a
queste peculiarità, quindi, il principio dirigente percorra la retta
via: e avrà ciò che è suo.
5.

Fa conto di esser morto, di aver concluso ora la tua esistenza:
devi vivere il resto dei tuoi giorni come un di più, secondo natura.

6.

Ama unicamente quello che ti accade e viene intrecciato nella
tua vita. Che può esservi di più appropriato?

7.

Ad ogni singolo accadimento tieni davanti agli occhi coloro cui
accadevano le stesse cose, dopodiché soffrivano, si stupivano, si
lamentavano: e adesso quelli dove sono? In nessun luogo. E allora?
Vuoi comportarti anche tu allo stesso modo? Non preferisci invece
lasciare i turbamenti a te estranei a chi turba e a chi si lascia turbare,
e dedicarti per intero a capire quale uso fare degli eventi? Infatti
potrai farne buon uso e ne avrai materia per agire, purché tu presti
attenzione e desideri essere virtuoso in tutto ciò che fai; e purché
ti ricordi di ambedue le cose, che [...] e importante ciò su cui verte
l'azione.

8.

Scava dentro di te. Dentro è la fonte del bene, e può sgorgare
perenne, se perenne è il tuo scavo.

9.

Bisogna anche che il corpo sia saldo e non venga agitato, né in
movimento né in quiete. Bisogna esigere anche per l'intero corpo

un risultato analogo a quello che la mente ottiene nel caso del
volto, che essa sa conservare composto e decoroso. Ma a tutto
questo si deve provvedere senza affettazione.
10.

L'arte di vivere è più simile all'arte della lotta che a quella della
danza, in quanto ci si deve sempre tener pronti e ben saldi contro
gli accidenti imprevisti.

11.

Esamina continuamente chi siano costoro che tu vuoi ti facciano
da testimoni, e quali principî dirigenti abbiano. Guardando alle
fonti della loro opinione e del loro impulso, infatti, non dovrai
lamentarti di chi sbaglia involontariamente e non avrai bisogno
della loro testimonianza.

12.

«Ogni anima - dice - viene privata della verità contro il suo
volere»; e così pure è privata della giustizia, della temperanza, della
benevolenza e di ogni consimile virtù. Ricordarsi continuamente
di questo è quanto di più necessario: così sarai più indulgente con
tutti.

13.

Ad ogni dolore, sia a portata di mano la considerazione: «Non
si tratta di cosa turpe e non rende peggiore la mente che sta al
timone: infatti non la danneggia né in quanto essa è razionale, né
in quanto è disposta alla vita sociale». Ma nella maggior parte dei
dolori ti soccorra anche la massima di Epicuro, cioè che il dolore
non è insopportabile né eterno, se ricordi i suoi limiti e nel
giudicarlo non aggiungi fantasie. E ricorda anche questo: molte
sensazioni fastidiose sono uguali, benché non ce ne accorgiamo,
al dolore: il torpore della sonnolenza, per esempio, il caldo
soffocante, l'inappetenza. Perciò, ogni volta che ti senti afflitto da
una di queste sensazioni, di' a te stesso: «Stai cedendo al dolore».

14.

Vedi di non provare mai per le persone disumane quello che gli
uomini provano per gli uomini.

15.

Da

dove

possiamo

sapere

se

Telauge

non

avesse

una

disposizione morale superiore a quella di Socrate? Non basta,
infatti, che Socrate abbia avuto una morte più gloriosa, che
disputasse più abilmente con i sofisti, che abbia rivelato la sua
straordinaria resistenza fisica nel passare la notte al gelo, che,

ricevuto l'ordine di arrestare quell'uomo di Salamina, abbia così
nobilmente ritenuto di trasgredirlo, e che per la strada
camminasse con aria spavalda - fatto, questo, su cui bisognerebbe
soffermarsi con molta attenzione, se fosse vero. Occorre invece
esaminare questo: quale anima avesse Socrate, se sapesse
accontentarsi di essere giusto nei rapporti con gli uomini e pio nei
rapporti con gli dèi, senza irritarsi gratuitamente contro la
malvagità, senza esser schiavo dell'ignoranza di alcuno, senza
ricevere come estraneo e subire come intollerabile nulla di ciò che,
entro l'ordine universale, gli veniva assegnato, e senza permettere
all'intelletto di partecipare alle passioni della carne.
16.

La natura non ti ha mescolato nel composto universale in modo
tale da non permetterti di circoscrivere te stesso e sottoporre al tuo
dominio le cose che sono davvero tue; è più che possibile, infatti,
diventare un uomo divino e non essere riconosciuto come tale da
alcuno. Ricordatene sempre, e ricorda anche che la vita felice si
basa su pochissime cose; e, se hai perso la speranza di poter
diventare un dialettico o un fisico, non disperare per questo di
poter diventare libero, pudico, atto alla vita sociale e obbediente
a dio.

17.

Trascorri la vita senza costrizione, nella più profonda gioia
dell'anima, anche se tutti ti ingiuriano gridandoti tutto quello che
vogliono, anche se le belve lacerano le misere membra di questo
impasto che ti è cresciuto intorno. Cosa impedisce, infatti, che in
mezzo a tutto questo la mente conservi la propria calma, il giudizio
veritiero sulle circostanze e il pronto uso degli oggetti ad essa
sottoposti? In maniera tale che il giudizio dica a ciò che gli si
presenta;

«Nella sostanza sei questo, anche se all'opinione sembri diverso», e
l'uso dica a ciò che ricade nel suo àmbito: «Sei proprio tu quello che
cercavo: perché per me quanto di volta in volta è presente è sempre
materia per la virtù razionale e sociale e, in breve, per l'arte dell'uomo
o del dio». Infatti ogni evento diviene familiare a dio o all'uomo e non è
nuovo né difficile da maneggiare; anzi, è ben noto e facile all'impiego.
1.

La completa realizzazione etica include questo: trascorrere ogni
giorno come l'ultimo, senza sussulti, senza torpore, senza recite.

2.

Gli dèi pur essendo immortali non si indignano di esser destinati
a sopportare perennemente, in una così vasta eternità, tanti e tali
esseri meschini: anzi, si prendono cura di essi in ogni modo
possibile. E tu, che tra un istante finirai, ti arrendi? Tu che oltre
tutto sei uno di quegli esseri meschini?

3.

È ridicolo non cercare di sottrarsi alla propria malvagità, come
sarebbe possibile, e cercare di sottrarsi a quella degli altri, cosa
impossibile.

4.

La facoltà razionale e sociale giudica legittimamente inferiore a
sé tutto ciò che le risulti sprovvisto di intelletto e di inclinazione
alla società.

5.

Quando tu hai fatto del bene e un altro lo ha ricevuto, qual è il
terzo risultato che insegui, come gli sciocchi, oltre a questi due? La
fama di benefattore? O il contraccambio?

6.

Nessuno si stanca di ricevere benefici. I benefici sono azioni
secondo natura: quindi non stancarti di riceverne, nel momento
in cui ne fai.

7.

La natura dell'universo seguì l'impulso di costruire il cosmo. Ora,
o tutto ciò che avviene avviene in conseguenza di quell'atto,
oppure sono irrazionali anche le cose più importanti, verso le quali
il principio dirigente del cosmo orienta un particolare impulso.
Questo principio, richiamato alla memoria, ti renderà più sereno
verso molte cose.

LIBRO VIII

1.

Anche questa constatazione porta a sopprimere ogni vanità: non
puoi più cogliere l'obiettivo di un'intera esistenza - o almeno
dell'età seguita alla giovinezza -, vissuta da filosofo; anzi, è ormai
chiaro a molti, e anche a te stesso, che resti lontano dalla filosofia.
La confusione in cui sei caduto è tale che non ti è più facile
acquisire la fama di filosofo; e vi si oppongono i presupposti della
tua vita. Allora, se hai veramente visto dove sta il punto
fondamentale, lascia perdere cosa si penserà di te: e accontèntati
se potrai vivere il resto della vita, quanto mai possa essere, come
vuole la tua natura. Rifletti, quindi, su cosa essa vuole, e non
lasciarti distrarre da nient'altro, perché hai già sperimentato per
quante vie hai dovuto vagare senza trovare in nessun luogo la vita
felice - non nei sillogismi, non nella ricchezza, non nella fama, non
nel godimento: in nessun luogo. Dov'è, allora? Nel fare ciò che
esige la natura dell'uomo. E l'uomo come potrà farlo? Se avrà dei
principî all'origine dei suoi impulsi e delle sue azioni. Quali
principî? Quelli intorno al bene e al male: cioè che nulla è bene per
l'uomo se non lo rende giusto, temperante, forte, liberale, e nulla
è male, se non produce in lui i vizi opposti.

2.

Ad ogni singola azione interroga te stesso: «Cosa significa
quest'azione per me? Non dovrò poi pentirmene?». Tra un attimo
sono morto e tutto è sparito. Se l'azione presente è quella di un
essere dotato di intelletto, incline al vivere sociale, che ha le stesse
leggi di dio, che cosa cerco di più?

3.

Alessandro, Caio e Pompeo che cosa sono di fronte a Diogene ed
Eraclito e Socrate? Questi ultimi, infatti, videro la realtà, le cause e
le materie, e i loro principî dirigenti erano autonomi: là, invece, di
quante cose preoccuparsi, e di quante essere schiavi!

4.

Faranno non di meno le medesime cose, anche se crepi.

5.

Per prima cosa non turbarti: tutto, infatti, è secondo la natura
dell'universo e tra breve non sarai più nessuno, in nessun luogo,
come Adriano, come Augusto. Poi concentra il tuo sguardo sulla

cosa in sé e, ricordando che devi essere un uomo virtuoso e che
cosa esige la natura dell'uomo, fallo senza voltarti indietro e parla
nel modo che ti sembra più giusto: ma con benevolenza, con
discrezione, e senza ipocrisia.
6.

La natura dell'universo si occupa di questo: trasportare là le cose
che sono qui, trasformarle, prenderle da una parte e portarle
dall'altra. Tutto è mutamento, senza che con ciò si debba temere
qualcosa di nuovo: tutto è consueto. E, analogamente, le
attribuzioni della sorte sono sempre uguali.

7.

Ogni natura è paga di procedere felicemente per la propria via;
e

una

natura

razionale

procede

felicemente

se,

tra

le

rappresentazioni, non dà l'assenso a una che sia falsa o oscura; se
indirizza gli impulsi esclusivamente alle azioni utili alla comunità;
quanto agli appetiti e alle avversioni, se ne limita il regime alle cose
che dipendono da noi, e abbraccia di cuore tutto ciò che le viene
attribuito dalla natura comune. Infatti è parte di essa, come la
natura della foglia è parte della natura della pianta; tranne che, in
questo caso, la natura della foglia è parte di una natura insensibile,
irrazionale e assoggettabile a impedimento, mentre la natura
dell'uomo è parte di una natura non assoggettabile a impedimento,
dotata di intelletto e giusta, considerato che a ciascuno assegna
porzioni di tempo, sostanza, causa, attività, ed evento che sono
equivalenti e rispondono al merito. Non verificare, però,
l'equivalenza del singolo fattore con il singolo fattore in ogni
essere, ma l'equivalenza complessiva tra tutti i fattori di una cosa
e tutti i fattori dell'altra.
8.

Non è possibile leggere. Ma è possibile respingere la prepotenza;
è possibile dominare piaceri e dolori; è possibile sollevarsi al di
sopra della fama; è possibile non adirarsi con gli insensibili e gli
ingrati, e, in più, prendersi cura di loro.

9.

Che nessuno, neppure tu stesso, debba più sentirti criticare la
vita di corte.

10.

Il pentimento è una sorta di rimprovero che uno fa a se stesso per
aver tralasciato qualcosa di utile; ma è il bene che deve costituire
qualcosa di utile, e l'uomo moralmente superiore deve praticarlo;

nessun uomo moralmente superiore, però, potrebbe mai pentirsi
di aver tralasciato qualche piacere: pertanto il piacere non è una
cosa utile né un bene.
11.

Cos'è, questo, in sé e per sé, nella propria particolare
costituzione? Qual è la sua componente sostanziale e materiale?
Quale la sua componente causale? Cosa fa nel cosmo? Per quanto
tempo sussiste?

12.

Quando ti pesa svegliarti, ricorda che produrre azioni rivolte al
bene comune è conforme alla tua costituzione e alla natura umana,
mentre dormire è comune anche agli esseri irrazionali; e ciò che
per ciascuno è conforme a natura gli è più appropriato e
congeniale, e anche più gradito.

13.

Continuamente e, se possibile, ad ogni rappresentazione, applica
la scienza della natura, la scienza delle passioni, la dialettica.

14.

Chiunque tu incontri, comincia sùbito col dire a te stesso:
«Quest'uomo quali principî ha sul bene e sul male?». Perché se ha
principî di un certo genere sul piacere e sul dolore e sui fattori
dell'uno e dell'altro, sulla notorietà e l'oscurità, sulla morte e la vita,
non mi risulterà affatto strano o sorprendente che possa agire in
un certo modo, e ricorderò che è inevitabile che agisca così.

15.

Ricorda che, come non fa onore stupirsi che un fico produca dei
fichi, così non fa onore stupirsi che il cosmo produca questo
genere di cose, di cui è produttore; ed al medico e al timoniere
non fa onore stupirsi, il primo, che il tale abbia preso la febbre, il
secondo, che si sia levato un vento contrario.

16.

Ricorda che mutare opinione e seguire chi ti corregge è
egualmente segno di libertà. Infatti è attività tua, che si compie
secondo il tuo impulso e giudizio e, in particolare, secondo il tuo
intelletto.

17.

Se dipende da te, perché lo fai? Se dipende da altri, con chi te la
prendi? Con gli atomi o con gli dèi? In entrambi i casi è da folli.
Non bisogna prendersela con nessuno. Infatti: se puoi, correggi la
persona; se non puoi, correggi almeno quello che ha fatto; se non

puoi fare neppure questo, a che ti giova prendertela? Non bisogna
fare nulla che non abbia senso.
18.

Ciò che è morto non cade fuori del cosmo. Se rimane qui, qui
anche si trasforma e si dissolve nei propri elementi, che sono gli
elementi del cosmo e i tuoi. Anch'essi si trasformano, e non
mormorano.

19.

Ogni singolo essere esiste per uno scopo: il cavallo, la vite...
Perché ti stupisci? Anche il sole dirà: «Esisto per un determinato
cómpito», e così pure gli altri dèi. E tu, allora, per quale scopo esisti?
Per godere? Vedi tu se il concetto sia ammissibile.

20.

Per ciascun essere la natura ha avuto di mira la fine dell'esistenza,
non meno che il suo inizio e il suo corso, proprio come chi lancia
la palla: ora, quale bene ha mai la palla nel salire, quale male nello
scendere o nell'essere già caduta a terra? E quale bene ha la bolla
intatta, quale male la bolla scoppiata? Lo stesso dicasi anche per
una lucerna...

21.

Rivoltalo e guarda com'è, come diventa nella vecchiaia, nella
malattia, nella lussuria.

Ha vita breve chi loda e chi è lodato, chi ricorda e chi è ricordato, per
di più nel cantuccio di questa zona del mondo, dove non sono neppure
tutti d'accordo tra loro: anzi, neppure ciascuno con se stesso. E la terra
intera è un punto.
1.

Fai attenzione all'oggetto o all'attività o al principio o al
significato.

È quello che ti meriti! Tu preferisci diventare virtuoso domani invece
che esserlo oggi.
1.

Faccio qualcosa? Lo faccio riferendolo a un beneficio per gli
uomini. Mi succede qualcosa? Lo accetto riferendolo agli dèi e alla
fonte di tutto, da cui provengono, in stretta connessione, tutti gli
eventi.

2.

Come ti si presenta il bagno - olio, sudore, sporco, acqua unta,
tutte cose ripugnanti -, così è ogni parte della vita e ogni oggetto.

3.

Lucilla ha seppellito Vero, poi è morta Lucilla; Seconda ha
seppellito Massimo, poi Seconda è morta; Epitincano ha seppellito
Diotimo, poi è morto Epitincano; Antonino ha seppellito Faustina,
poi è morto Antonino. È sempre così: Celere ha seppellito Adriano,
poi è morto Celere. E quegli uomini d'ingegno, o preveggenti, o
boriosi, dove sono? Ad esempio, tra gli uomini d'ingegno, Carace,
Demetrio il Platonico e Eudemone e tutti gli altri come loro? Tutto
effimero, morto da tempo: alcuni non sono stati ricordati neppure
per poco, altri si sono trasformati in personaggi leggendari, altri
ancora, ormai, sono cancellati anche dalla leggenda. Ricorda
questo, dunque: necessariamente il tuo aggregato verrà disperso
ovvero il tuo soffio vitale si estinguerà o trasmigrerà e sarà disposto
altrove.

4.

La gioia per l'uomo è fare ciò che è proprio dell'uomo. E proprio
dell'uomo è la benevolenza verso i propri simili, il disprezzo dei
movimenti dei sensi, il vaglio delle rappresentazioni verosimili,
la contemplazione della natura universale e di ciò che avviene in
conformità ad essa.

5.

Tre rapporti: uno con il recipiente che ci contiene, un altro con la
causa divina dalla quale deriva tutto ciò che accade a tutti, il terzo
con chi ci vive accanto.

6.

O il dolore è male per il corpo - e allora sia il corpo a dichiararlo
-, o per l'anima; ma all'anima è consentito mantenere la propria
serenità e la propria calma e non formarsi l'opinione che si tratti
di un male. Infatti ogni giudizio, ogni impulso, ogni appetito e
avversione è dentro di noi, e nessun male penetra fino a qui.

7.

Cancella le rappresentazioni dicendo continuamente a te stesso:
«Ora dipende da me che in quest'anima non vi sia alcuna
malvagità, alcun desiderio, in breve: alcun turbamento; invece,
osservando ogni cosa quale davvero è, mi servo di ciascuna
secondo il suo valore». Ricorda questa facoltà.

8.

Parla conforme a natura, in senato e con chiunque: con decoro,
senza affettazione; usa un linguaggio sincero.

9.

La corte di Augusto: moglie, figlia, nipoti, figliastri, sorella,
Agrippa, parenti, familiari, amici, Ario, Mecenate, medici,
sacrificanti: tutti morti, la corte intera. Poi passa alle altre [...] non
la morte di un solo uomo, per esempio dei Pompei. E considera
anche l'espressione che si incide sulle lapidi tombali: «ultimo della
propria gente», pensa quanta pena si sono dati i suoi avi per lasciare
un successore, mentre poi, inevitabilmente, arriva uno che è
l'ultimo. Nuovamente tutti morti: anche qui, un'intera famiglia.

10.

Bisogna comporre la vita un'azione per volta, e accontentarsi che
ogni singola azione ottenga il suo risultato nei limiti del possibile:
nessuno può impedirti che lo ottenga. «Ma sorgerà qualche
ostacolo esterno». Non sarà, comunque, nulla che possa impedire
una condotta giusta, temperante e razionale; forse ne verrà
ostacolata qualche altra attività, ma accettando serenamente
l'impedimento stesso e accingendosi di buon grado a compiere ciò
che è consentito subentra immediatamente un'altra azione che si
accorderà con la costruzione di cui stiamo parlando.

11.

Prendi senza ostentare, lascia senza fare resistenza.

12.

Se ti è mai capitato di vedere una mano troncata via, o un piede,
oppure una testa spiccata che giace da qualche parte, lontano dal
resto del corpo - ebbene, tale si rende, per quanto dipende da lui,
chi non vuole ciò che accade e si recide dall'universo, o chi compie
un'azione contraria al bene comune. Ti sei sbalzato via, in un
qualche angolo, isolandoti da quell'unione che è conforme a
natura: eri nato come parte, e ora ti sei scisso. Ma è qui che sta il
fatto grandioso: puoi di nuovo tornare a quell'unione. Il dio non
ha consentito a nessun'altra parte, una volta che si sia separata e
recisa, di tornare ad unirsi. Ma osserva la bontà con cui ha voluto
onorare l'uomo: gli ha dato il potere, all'inizio, di non separarsi dal
tutto, e, quando proprio se ne sia separato, di ritornarvi, di aderire
un'altra volta allo stesso organismo e di riprendere il suo posto di
parte.

13.

Come la natura degli esseri razionali [...] le altre facoltà a ciascuno
degli esseri razionali, così abbiamo preso da essa anche questa:
nello stesso modo in cui essa ribalta tutto ciò che la ostacola e la
contrasta, e lo dispone nell'ordine del destino e ne fa una parte di se

stessa, così anche l'essere razionale può fare di ogni impedimento
materia di se stesso, e può usarlo per il fine - qualunque esso sia a cui lo dirigeva l'impulso.
14.

Non ti deve confondere la rappresentazione della vita intera.
Non abbracciare col pensiero quali e quante sofferenze, alla fine,
è probabile che avrai dovuto sopportare, ma, nel momento in cui
ciascuna si presenta, chiedi a te stesso cosa vi sia in questo fatto di
insopportabile, di insostenibile. Avrai vergogna di ammettere che
possa esservi qualcosa di simile. E poi ricorda a te stesso che non è il
futuro né il passato ad opprimerti, ma sempre il presente. Questo,
però, si riduce di molto, se lo isoli nei suoi confini, e se metti sotto
accusa la tua mente quando essa non sia capace di resistere a un
presente così inerme.

15.

Pantea o Pergamo siedono forse ancora presso la tomba di Vero?
E Cabria o Diotimo presso quella di Adriano? Che ridicolaggine! E
se fossero seduti lì, Vero e Adriano potrebbero mai accorgersene?
E se se ne accorgessero,

potrebbero mai gioirne? E se ne gioissero, i loro liberti diventerebbero
immortali?

Non

era

forse

destino

che

anche

costoro

prima

invecchiassero, poi morissero? E poi, quando costoro fossero morti, cosa
avrebbero dovuto fare i loro signori?
1.

Tutto questo è fetore e sangue corrotto in un sacco: se hai la vista
acuta, usala.

2.

«Giudicando - come dice - con i più sapienti...», non vedo nella
costituzione dell'essere razionale una virtù che insorga contro la
giustizia: contro il piacere, invece, vedo insorgere la continenza.

3.

Se sopprimi la tua opinione circa quello che pare affliggerti, ti
sei collocato tu stesso nella posizione più sicura.

«Tu stesso: chi?». La ragione. «Ma io non sono la ragione». D'accordo:
allora è la ragione che non deve affliggere se stessa. E se è un'altra parte
di te che patisce, sta a questa formulare un'opinione su di sé.
1.

L'impedimento della sensazione è un male della natura animale;
l'impedimento dell'impulso è, ancora, un male, della natura

animale. Analogamente, c'è qualcos'altro che impedisce e
danneggia la costituzione vegetale. Così, dunque, l'impedimento
dell'intelletto è un male della natura intellettiva. Trasferisci tutto
ciò a te stesso. Il dolore, il piacere ti toccano? Se la vedrà la
sensazione. È sorto un ostacolo al tuo impulso? Se il tuo impulso è
senza riserva, a questo punto si tratta già di un male che ti colpisce
in quanto essere razionale; ma se afferri il concetto generale non
sei ancora stato danneggiato né impedito. Nessun altro, però, suole
impedire le attività proprie dell'intelletto, poiché questo non può
essere sfiorato dal fuoco, dal ferro, dal tiranno, dalla calunnia, da
qualsivoglia cosa: quando diviene «una sfera perfettamente
tonda», tale rimane.
2.

Non è giusto che io affligga me stesso: infatti non ho mai afflitto,
volontariamente, nessun altro.

3.

Chi si rallegra di questo, chi di quello: io mi rallegro se il mio
principio dirigente è sano, se non prova avversione per nessun
essere umano e per nulla di ciò che avviene agli esseri umani, ma
guarda tutto con occhi benevoli, accetta tutto, e di ogni singola cosa
fa uso secondo il suo valore.

4.

Questo tempo presente concedilo a te stesso. Chi preferisce
inseguire una fama presso i posteri non calcola che i posteri
saranno altri uomini dello stesso stampo di quelli attuali, che egli
non regge; e anche i posteri saranno mortali. Insomma, che ti
importa che un domani quelli accompagnino il tuo nome con
determinate espressioni o abbiano una determinata opinione su
di te?

5.

Prendimi e gettami dove vuoi. Là, infatti, manterrò il mio
demone sereno, cioè pago di avere una disposizione e un'attività
conformi a ciò che risponde alla sua costituzione.

Il valore di questa cosa è forse tale che per essa la mia anima debba
subire un turbamento e divenire peggiore, avvilendosi, bramando,
facendosi anch'essa sommergere, spaventandosi? E cosa troverai che
abbia tanto valore?
1.

A nessun uomo può accadere qualcosa che non sia un'evenienza

connessa con la condizione dell'uomo, né al bue qualcosa che non
sia connesso con la condizione del bue, né alla vite ciò che non sia
connesso con quella della vite, né alla pietra ciò che non sia proprio
della pietra. Se dunque a ciascun essere accade ciò che è abituale e
naturale, perché dovresti irritarti? La natura comune, infatti, non
ti ha portato nulla di insopportabile.
2.

Se soffri per una cosa esterna, non è quella che ti disturba, ma il
tuo giudizio su di essa. Ma è in tuo potere cancellare sùbito questo
giudizio. Se invece soffri per qualcosa che rientra nella tua
disposizione interiore, chi potrà impedirti di correggere il tuo
parere? E così pure, se soffri a non fare questa determinata cosa
che ti pare valida, perché non la fai, invece di soffrire? «Ma c'è un
ostacolo più forte di me». Allora non soffrire: non è in te la causa
del tuo mancato agire. «Ma non vale la pena di vivere se non posso
compiere questa azione». Esci dalla vita, allora, con animo ben
disposto, così come muore chi quest'azione può compierla, e
insieme sereno verso ciò che ti ostacola.

3.

Ricorda che il principio dirigente diviene invincibile quando,
raccoltosi in sé, è pago di non fare ciò che non vuole, anche se non
ha ragione di opporsi. Che dire poi, quando giudica di qualcosa
con scrupoloso raziocinio? Per questo la mente libera da passioni
e un'acropoli: l'uomo, infatti, non ha nulla di più saldo in cui possa
rifugiarsi per divenire per sempre imprendibile. Ora, chi non ha
visto questo baluardo è un ignorante; chi lo ha visto e non vi si
rifugia è uno sventurato.

4.

Non dire a te stesso niente di più di quello che ti annunciano
le rappresentazioni immediate. Ti è stato riferito che il tale parla
male di te. Ti è stato riferito questo, non che ne hai subito un
danno. Vedo che il bambino è malato. Vedo questo, non vedo che
il bambino è in pericolo. Così rimani sempre alle prime
rappresentazioni, senza aggiungere nulla di tuo dall'interno, e non
ti succederà niente; meglio: aggiungi pure, ma come chi sa
riconoscere ogni singolo evento nel cosmo.

5.

Un cetriolo amaro? Gettalo via. Rovi sulla strada? Scòstati. Basta
questo, non aggiungere: «Ma perché nel cosmo esistono queste
cose?», altrimenti ti farai deridere da chi è esperto nella scienza

della natura, come riderebbero di te un falegname e un calzolaio se
tu avessi da ridire perché nel loro laboratorio vedi trucioli e ritagli
di quello che stanno fabbricando. Eppure essi hanno almeno dove
gettarli: mentre la natura dell'universo non ha nulla all'esterno, e
il fatto prodigioso della sua arte è che, dopo essersi circoscritta
trasforma in sé tutto ciò che al suo interno appare corrompersi,
invecchiare e divenire inutile, e da questo stesso materiale ricava
nuovi prodotti, in modo da non aver bisogno di sostanza da
prelevare dall'esterno e da non richiedere un luogo dove espellere
la materia deperita. Le basta, quindi, il suo spazio, la sua materia
e l'arte che le è propria.
6.

Non essere trascurato nelle tue azioni né confuso nel parlare,
non vagare tra le rappresentazioni; con l'anima non ritrarti
completamente, o, all'estremo opposto, non sbalzarti fuori; nella
vita non privarti di ogni tempo libero. Uccidono, squartano,
inveiscono con maledizioni: ma tutto questo in che cosa impedisce
alla mente di restare pura, lucida, saggia, giusta? Sarebbe come se
uno si fermasse ad una fonte d'acqua limpida e dolce e la insultasse:
la fonte, naturalmente, non smette di far sgorgare la sua acqua
pura; e anche se quello vi getta dentro del fango o dello sterco, la

sorgente in un momento lo disperderà e lo porterà via, e non ne
resterà minimamente inquinata. Come potrai, dunque, avere in te una
sorgente perenne? Se in ogni istante ti manterrai libero, con
benevolenza, semplicità e discrezione.
1.

Chi non sa che c'è un cosmo, non sa dove egli stesso si trovi. E
chi non sa per quale scopo il cosmo esista, non sa chi sia egli stesso,
né cosa sia il cosmo. Chi ha tralasciato uno solo di questi punti non
può neppure dire per quale scopo egli stesso esista. Chi ti sembra,
dunque, colui che [...] la lode di quelli che applaudono, i quali non
sanno né dove siano, né chi siano?

2.

Vuoi essere lodato da un uomo che maledice se stesso tre volte
all'ora? Vuoi piacere a un uomo che non piace a se stesso? Piace a
se stesso chi si pente di quasi tutto quello che fa?

3.

Non limitarti più a respirare insieme con l'aria che ci circonda:
ormai devi anche pensare insieme con l'intelletto che comprende

e circonda ogni cosa. La facoltà razionale, infatti, è diffusa ovunque
e permea chi è capace di attingere da essa, non meno di quanto
l'aria permei chi può respirarla.
4.

Parlando in generale, la malvagità non danneggia affatto il
cosmo, e la malvagità individuale non danneggia assolutamente
gli altri, ma è dannosa soltanto per colui che ha anche il potere di
liberarsene, non appena lo voglia.

5.

Per la mia facoltà di esprimere la scelta etica primaria l'analoga
facoltà del prossimo è altrettanto indifferente quanto il suo povero
soffio vitale e la sua povera carne. Infatti, anche se esistiamo,
quanto più è possibile, gli uni per gli altri, tuttavia i nostri principî
dirigenti hanno ciascuno la propria sovranità: poiché altrimenti la
malvagità del prossimo finirebbe per essere il mio male, ciò che
dio non ha voluto, per evitare che altri avessero il potere di
rendermi infelice.

6.

La luce del sole sembra essere diffusa - e in effetti è diffusa
ovunque -, e tuttavia non è effusa: questo diffondersi, infatti, è un
estendersi. I suoi fulgori, pertanto, ricevono il nome di raggi per
il fatto che si irradiano. E puoi vedere di che natura sia un raggio
se osservi la luce del sole penetrare in una camera buia attraverso
una stretta fessura: si estende dritta avanti a sé e in certo modo si
appoggia su qualunque oggetto solido le si opponga precludendole
l'aria che si trova al di là dell'oggetto stesso; qui il raggio si ferma
e non scivola né cade. Ebbene, così deve scorrere e diffondersi il
pensiero: non effondersi, ma distendersi, e non giungere a un
impatto violento e dirompente con gli ostacoli che incontra, e
neppure cadere, ma arrestarsi e illuminare l'oggetto che lo riceve.
Sarà l'oggetto che non riflette la sua luce a privarsene.

7.

Chi teme la morte, teme o l'insensibilità o una diversa sensibilità.
Ma se non avrai più sensibilità, non sentirai neppure alcun male; se
avrai una sensibilità diversa, sarai un essere diverso e non cesserai
di vivere.

8.

Gli uomini esistono gli uni per gli altri: quindi insegna loro o
sopportali.

9.

Altro è il moto della freccia, altro il moto dell'intelletto; eppure
l'intelletto, quando procede con cautela e quando si concentra nel
suo esame, si muove diritto e verso l'obiettivo non meno della
freccia.

10.

Penetra nel principio dirigente di ciascuno, ma permetti anche
a chiunque altro di penetrare nel tuo.

LIBRO IX

1.

Chi commette ingiustizia commette empietà: infatti, poiché la
natura universale ha prodotto gli esseri razionali gli uni per gli altri,
così che si aiutino reciprocamente secondo il merito di ciascuno,
e non si danneggino in modo alcuno, chi trasgredisce il suo volere
è, evidentemente, empio verso la più venerabile delle divinità.
Anche chi mentisce commette empietà verso la stessa dea: perché
la natura universale è la natura degli esseri, e gli esseri sono
intimamente legati con le cose che esistono. Per di più, essa viene
anche chiamata verità ed è la causa prima di ogni verità: quindi
chi mentisce volontariamente commette empietà in quanto
ingannando

commette

ingiustizia;

chi

invece

lo

fa

involontariamente, commette ingiustizia in quanto entra in
dissidio con la natura universale e ne turba l'ordine combattendo
contro la natura del cosmo. Impugna le armi, infatti, chi di propria
iniziativa muove verso il contrario della verità: dalla natura aveva
inizialmente

ricevuto

i

fondamenti

necessari,

ma

li

ha

abbandonati e non è più in grado di discernere il falso dal vero.
E ancora: commette empietà anche chi insegue il piacere come
bene e fugge il dolore come male; è inevitabile che una persona del
genere critichi spesso la natura comune, convinto che essa agisca
contro il giusto merito nell'assegnare qualcosa alle persone
dappoco e agli uomini di valore, dato che sovente i primi vivono
nei piaceri e conseguono ciò che produce piacere, mentre i secondi
incorrono nel dolore e in quello che lo causa. Inoltre: chi teme i
dolori prima o poi avrà timore anche di ciò che avverrà nel cosmo,
e già questo è un'empietà. E chi insegue i piaceri non si asterrà
dal commettere ingiustizia: e questo è palesemente empio. Mentre
chi vuole seguire la natura deve essere parimenti concorde verso
ciò che la natura comune include in pari misura - non avrebbe

prodotto entrambe le cose, infatti, se non avesse pari rapporto con
entrambe -: pertanto chi non ha pari rapporto con il dolore e il
piacere, o la morte e la vita, o la fama e l'oscurità, di cui la natura
universale fa pari uso, commette evidentemente empietà. Dico
che la natura universale fa uso indifferente di queste cose nel senso
che accadono indifferentemente, in conformità agli eventi e alle
loro conseguenze, per un impulso originario della provvidenza, in
virtù del quale la provvidenza procedendo da un'origine ha dato
impulso a questo ordinamento cosmico, avendo concepito
determinate ragioni delle cose future e definito forze atte a
generare sostanze, trasformazioni e consimili successioni.
Una persona di animo elevato dovrebbe uscire dalla vita senza
conoscere il sapore della menzogna, di qualsiasi forma di ipocrisia,
mollezza e vanità. Spirare, per lo meno, provando nausea per queste
cose è, in mancanza di altro, la seconda navigazione da scegliere.
Oppure la tua scelta era proprio di restare ancorato al male, e neppure
l'esperienza ti persuade ancora a fuggire dalla peste? Perché è veramente
peste la corruttela della mente, molto più di quella perniciosa
alterazione dell'aria che ci circonda: questa, infatti, è la peste degli esseri
viventi in quanto tali, mentre quella è la peste degli uomini in quanto
uomini.
1.

Non disprezzare la morte, ma accettala di buon grado, in quanto
anche questa è una delle cose volute dalla natura. Come il
compimento della giovinezza e della vecchiaia, lo sviluppo e il
pieno rigoglio, la dentizione, lo spuntare della barba, l'incanutire, e
l'ingravidare, la gravidanza, il parto e tutte le altre attività naturali
che giungono con le stagioni della vita, così è anche il
dissolvimento stesso. Questa, quindi, è la condotta dell'uomo che
ragiona: non porsi, di fronte alla morte in termini troppo generici,
oppure di rifiuto o sdegno, ma attenderla come una delle
operazioni naturali. E come ora attendi il momento in cui dal
ventre di tua moglie uscirà un bimbo, così aspetta il momento in
cui la tua anima si sfilerà da questo involucro. E - se vuoi anche una
regola che non è filosofica, ma sa arrivare al cuore - ti renderà ben
disposto alla morte soprattutto considerare gli oggetti da cui stai
per staccarti, e con quali caratteri la tua anima non dovrà più essere
mescolata. Perché, anche se non bisogna assolutamente porsi in
urto con essi, ed anzi bisogna prendersene cura e sopportarli con

pazienza, non devi tuttavia dimenticare che il tuo non sarà un
distacco da uomini che condividano i tuoi stessi principî. Questa
sarebbe, se mai, l'unica ragione a far da contrappeso e a tenerti
attaccato alla vita: la possibilità, cioè, di convivere con persone che
si sono dotate dei tuoi stessi principî. E invece tu vedi bene, adesso,
quanto sia logorante il dissenso con chi ci vive accanto, al punto
che uno dice: «Vieni presto, morte, perché anch'io non debba
arrivare a dimenticare me stesso».
2.

Chi sbaglia, sbaglia contro di sé; chi commette ingiustizia fa del
male a se stesso perché si rende malvagio.

3.

Molte volte commette ingiustizia non solo chi fa, ma anche chi
non fa qualcosa.

4.

Bastano: l'opinione capace di afferrare la realtà nel momento
attuale; l'azione utile alla comunità nel momento attuale; la
disposizione pronta ad accettare tutto ciò che, nel momento
attuale, proviene dalla causa esterna.

5.

Cancella

la

rappresentazione;

arresta

l'impulso;

spegni

l'appetito; mantieni in tuo potere il principio dirigente.
6.

Una sola è l'anima suddivisa tra gli esseri privi di ragione, e una
sola è l'anima razionale ripartita tra gli esseri provvisti di ragione.
Come anche unica è la terra che costituisce tutto ciò che è terroso,
una sola la luce con cui vediamo, una sola l'aria che respiriamo noi
tutti esseri dotati di vista e di vita.

7.

Tutto ciò che partecipa di un elemento comune tende a quello
che ha eguale natura. Tutto ciò che è terroso inclina alla terra, ogni
liquido tende a confluire con gli altri, e così pure l'aeriforme, tanto
che per impedirlo si deve ricorrere a uno sbarramento forzato. Il
fuoco, per via dell'elemento igneo, tende verso l'alto, e quaggiù è
così pronto ad unirsi con ogni fuoco, che qualunque materiale solo
un po' più secco è facilmente infiammabile per la minor presenza,
in ciò che lo compone, di fattori che ostacolino la combustione. E
quindi ogni essere partecipe della comune natura razionale tende,
allo stesso modo o anche più, a ciò che ha la stessa natura; infatti
quanto più emerge sul resto, tanto più è pronto a mescolarsi e

fondersi con ciò che appartiene alla sua specie. Tra gli esseri
irrazionali si giunse sùbito a sciami, mandrie, nidiate, a forme
d'amore: infatti qui già vi erano delle anime e già si trovava la
spinta - intensa perché attiva in un essere superiore all'aggregazione, quale non si ritrova in piante, pietre o legna. Tra
gli esseri razionali si giunse ad organismi politici, amicizie,
famiglie, riunioni, e, in guerra, a trattati e tregue. E tra gli esseri
ancora superiori, benché distanti tra loro, venne in certo modo a
formarsi un'unione, quale vi è tra gli astri. Così la spinta a elevarsi
verso ciò che è superiore può produrre una simpatia anche tra
esseri separati. Osserva, dunque, ciò che accade ora: solo gli esseri
razionali, ora, hanno dimenticato l'inclinazione e la convergenza
reciproca, e solo qui non si vede più il confluire in un unico corso.
E tuttavia, sebbene fuggano l'uno dall'altro, vengono presi e
accerchiati: la natura è più forte. E se presti attenzione capirai
quello che intendo dire: si farebbe prima a trovare qualcosa di
terroso senza collegamento con nulla di terroso piuttosto che un
uomo del tutto avulso da un altro uomo.
8.

Danno frutto anche l'uomo, dio, il cosmo: nelle stagioni
appropriate ogni singola cosa dà frutto: E se l'uso applica il termine
«frutto» in senso proprio soltanto alla vite e alle altre piante, non
significa niente. La ragione ha un frutto che è sia comune sia
individuale, e da essa nascono altri frutti di natura analoga alla sua.

9.

Se puoi, correggili con il tuo insegnamento; altrimenti, ricorda
che proprio per queste situazioni ti è stata data la benevolenza.
Anche gli dèi sono benevoli verso questo genere di persone; e per
certe cose - per la salute, per la ricchezza, per la fama - addirittura
li aiutano, tanto sono buoni! Puoi farlo anche tu: in caso contrario,
di' chi te lo impedisce.

10.

Lavora: ma non con l'aria della vittima né per farti compatire o
ammirare; desidera, invece, una cosa soltanto: muoverti e
trattenerti come richiede la ragione della socialità.

11.

Oggi mi sono allontanato da ogni fastidio; o meglio, ho gettato
via ogni fastidio: perché non era fuori, ma dentro, nelle mie
opinioni.

12.

Tutto questo è consueto per l'esperienza, effimero per il tempo,
sudicio per la materia. Tutto, ora, è come al tempo di coloro che
abbiamo sepolto.

13.

Le cose stanno fuori della porta, isolate in se stesse, e di se stesse
non sanno e non esprimono nulla. Cos'è, quindi, che si esprime su
di esse? Il principio dirigente.

14.

Il bene e il male dell'essere razionale e sociale non sono nella
passività, ma nell'attività, come pure la sua vlrtù o il suo vizio non
sono nella passività, ma nell'attività.

15.

Per la pietra scagliata verso l'alto non c'è nulla di male nel
ricadere come non c'è nulla di bene nel salire.

16.

Penetra all'interno dei loro principî dirigenti e vedrai quali
giudici tu temi e quali giudici sono di se stessi.

17.

Tutto è trasformazione. Tu stesso sei soggetto a un processo
continuo di alterazione e, in certo modo, distruzione, e così il
cosmo intero.

18.

L'errore di un altro bisogna lasciarlo dov'è.

19.
20.

Cessazione di un'attività, di un impulso; pausa e, diciamo, morte
di un'opinione: nulla di male. Passa ora alle varie età della vita:
l'infanzia, l'adolescenza, la giovinezza, la vecchiaia; anche per esse,
infatti, ogni trasformazione è una morte. C'è forse qualcosa da
temere? Passa ora alla vita che hai trascorso sotto tuo nonno, poi
alla vita trascorsa sotto tua madre, poi alla vita trascorsa sotto tuo
padre; e di fronte a tante altre distruzioni, trasformazioni,
cessazioni, chiedi a te stesso: «c'è qualcosa da temere?». Così non
è da temere neppure la cessazione, la fine, la trasformazione della
tua intera vita.

21.

Corri al tuo principio dirigente, a quello dell'universo e a quello
di quest'uomo. Al tuo, per farne un intelletto giusto; a quello
dell'universo, per ricordare di cosa sei parte; a quello di costui, per
renderti conto se dietro la sua azione vi sia ignoranza o

consapevolezza, e, insieme, per considerare che quel principio
dirigente è parente del tuo.
22.

Come tu stesso sei parte nel realizzare una compagine sociale,
così pure ogni tua azione sia parte nel realizzare la vita sociale.
Qualunque tua azione non sia in riferimento diretto o lontano con
il fine collettivo, lacera la vita comune, ne impedisce l'intrinseca
unità ed è fonte di dissidî, come lo è chi, in democrazia, si allontana
per parte sua da un tale regime di concordia.

23.

Collere e giochi di bambini e «povere anime che reggono
cadaveri»: diventa più evidente lo scenario della Nékuia !

24.

Rivolgiti ora alla qualità della causa e osservala in sé, dopo averla
isolata dalla materia; poi definisci anche il tempo massimo per il
quale questa particolare qualità può sussistere.

25.

Hai già sofferto mille volte per non volerti accontentare che il
tuo principio dirigente facesse quel genere di cose che rientrano
nella sua costituzione: ora basta, però!

26.

Quando un altro ti biasima o ti odia, o quando la gente si esprime
sul tuo conto in questi termini, volgiti alle loro anime, penetra
all'interno di esse e guarda che genere di uomini sono. Vedrai che
non devi darti pena perché abbiano di te una determinata
opinione. Tuttavia bisogna essere benevoli con loro: per natura
sono amici. Anche gli dèi li aiutano nei modi più diversi, attraverso
sogni, attraverso oracoli, e proprio nelle cose che interessano a
loro.

27.

Questi sono i cicli del cosmo: su e giù, di eterno in eterno. O la
mente universale esercita il suo impulso per ogni singola cosa - e
se è così, accogli il suo impulso -, oppure lo ha esercitato una volta
per tutte, e il resto avviene per conseguenza. E perché ti affanni? In
un certo senso, infatti, o vi sono gli atomi o il destino. Insomma: se
c'è dio, va tutto bene; se domina il caso, non agire anche tu a caso.

Presto la terra ci coprirà tutti, poi anch'essa si trasformerà e quel nuovo
assetto si trasformerà all'infinito e quell'altro a sua volta all'infinito. Se

uno pensa alle ondate delle trasformazioni e delle alterazioni, e alla loro
rapidità, disprezzerà tutto ciò che è mortale.
1.

La causa dell'universo è un torrente: trascina tutto con sé.
Quanto poco valgono questi omuncoli dediti alla politica e - sono
convinti - alla pratica della filosofia: mocciosi! E tu, uomo, che fai?
Fa' quello che la natura ora esige. Esercita l'impulso, se ti è dato, e
non voltarti intorno a guardare che ci sia chi lo venga a sapere. Non
sperare nella repubblica di Platone, ma accontèntati del minimo
passo avanti e non considerare un'inezia anche questo modesto
risultato. Chi riuscirà, infatti, a trasformare i loro principî? E senza
la trasformazione dei principî che cosa rimane se non la schiavitù
di chi geme e finge di obbedire? Avanti, ora, citami Alessandro,
Filippo, Demetrio Falereo. Guarderò se abbiano visto cosa vuole
la natura comune, e se abbiano educato se stessi; ma se hanno
recitato come personaggi di tragedia, nessuno mi ha condannato
a imitarli. Il cómpito della filosofia è semplice e modesto: non
spingermi a pose altere e solenni.

2.

Osserva,

dall'alto:

mandrie

innumerevoli,

innumerevoli

cerimonie, varia navigazione tra tempeste e bonacce, molteplice
diversità di esseri che nascono, convivono, scompaiono. Considera
anche la vita vissuta in passato da altri, quella che verrà vissuta
dopo di te e quella che ora si vive tra i popoli barbari; considera
quanti non conoscono neppure il tuo nome, quanti ben presto lo
dimenticheranno, quanti che forse ora ti lodano ben presto ti
biasimeranno; considera come il ricordo che lasciamo ai posteri
non abbia valore, e non lo abbiano né la gloria né, in assoluto, altro.
3.

Imperturbabilità circa le cose che provengono dalla causa
esterna, giustizia nelle cose che si producono per la causa che
deriva da te; ossia impulso e azione che si esauriscono proprio
nell'agire in vista del bene comune, poiché questo è per te secondo
natura.

4.

Puoi eliminare molte cose superflue tra quelle che ti disturbano,
in quanto risiedono completamente nella tua opinione: e ti
ricaverai sùbito un ampio spazio. Abbraccia col pensiero l'intero
universo, comprendi nella mente l'eternità infinita e considera la
rapida trasformazione delle parti di ciascuna cosa: come sia breve

il tempo che scorre dalla nascita fino al dissolvimento, immenso
quello che precede la nascita, e, ugualmente, infinito quello che
segue al dissolvimento.
5.

Tutto quanto vedi ben presto perirà, e ben presto periranno
anche quegli stessi che l'hanno visto perire. E chi muore nella
vecchiaia estrema passerà alla medesima condizione di chi è
morto prima del tempo.

6.

Chiediti quali siano i principî dirigenti di costoro, in quale
genere di cose si siano impegnati, per quali ragioni provino amore
e rispetto verso gli altri. Immagina di vedere nuda la loro povera
anima. Pensa a quanta presunzione dimostrino, quando credono
di danneggiare con le loro critiche o di giovare con le loro
glorificazioni.

7.

La perdita altro non è che trasformazione. Ne gode la natura
universale: in conformità al suo volere è tutto bene ciò che accade,
dall'eternità è sempre avvenuto nello stesso modo e sarà ancora
così, all'infinito. E allora? Tu dici che tutto quanto è avvenuto è
male e che tutto sarà sempre male, e che tra tanti dèi non si è mai
trovata una forza che potesse raddrizzare questa situazione, ma il
cosmo è condannato a restare in una morsa di mali senza tregua?

8.

Il marcio della materia che sta alla base di ciascun essere è acqua,
polvere, ossa, fetore; o ancora: i marmi sono placche della terra
e l'oro, l'argento sono sedimenti, le vesti sono peli, la porpora è
sangue, e così via tutto il resto. E il soffio vitale è qualcos'altro del
genere e passa in continuazione da un essere all'altro.

9.

Basta con la vita infelice, con questo mormorare, con questo
comportamento scimmiesco! Perché ti turbi? Cosa c'è di nuovo in
tutto questo? Cos'è che ti fa uscire da te stesso? La causa? Osservala
bene. O invece la materia? Osservala bene. Al di fuori di queste
due cose non c'è nulla. Ma diventa infine più semplice e più buono
anche verso gli dèi!

Indagare queste cose per cento o per tre anni è lo stesso.
1.

Se ha sbagliato, il male è lì; ma forse non ha sbagliato.

2.

O tutto confluisce da una sola fonte razionale come in un solo
corpo, e allora la parte non deve lamentarsi di ciò che avviene
nell'interesse del tutto; oppure ci sono gli atomi e nient'altro che
miscuglio e dispersione. Perché ti lasci turbare, allora? Tu dici al
principio dirigente: «sei morto, corrotto, imbestiato; fingi, vivi nel
gregge, pascoli».

3.

O gli dèi o non hanno alcun potere o lo hanno. Ora, se non hanno
potere, perché preghi? Se invece lo hanno, perché non preghi che
ti concedano di non temere nessuna di queste cose, di non
desiderarne nessuna, di non soffrire per nessuna di esse, invece di
pregarli perché ti evitino oppure ti concedano una di queste cose?
Certamente gli dèi, se possono aiutare gli uomini, possono aiutarli
anche in questo. Ma forse dirai: «Gli dèi hanno posto queste cose in
mio potere». Allora non è meglio usare, in libertà, ciò che è in tuo
potere piuttosto che lasciarti coinvolgere, tra schiavitù e
umiliazione, dall'interesse per ciò che non lo è? Chi ti ha detto, poi,
che gli dèi non ci aiutano in quello che dipende da noi? Comincia
dunque a pregare per questo, e poi vedrai. Uno prega: «che io possa
andare a letto con la tale!»; tu: «che io non desideri di andare a letto
con la tale!». Un altro: «che io possa esser liberato da questo!»; tu:
«che io non senta il bisogno di esserne liberato!». Un altro ancora:
«che io non debba perdere mio figlio!»; tu: «che io non tema di
perderlo!». Insomma, modifica così le tue preghiere e osserva che
cosa succede.

4.

Dice Epicuro: «durante la malattia la mia conversazione non
toccava le sofferenze del corpo, né - aggiunge - parlavo di questi
argomenti con chi veniva a trovarmi; ma continuavo a discutere
dei valori più alti nei termini della scienza della natura,
applicandomi in particolare a questo problema: come la mente,
pur partecipando di tali moti della carne, rimanga imperturbata
conservando il proprio bene; e ai medici - continua - non
consentivo di inorgoglirsi come se riuscissero a concludere
qualcosa, ma la mia vita procedeva bene e felicemente». Abbi il
suo stesso atteggiamento nella malattia, se ti ammali, e in altre
circostanze! Perché non staccarsi dalla filosofia, qualunque cosa ti
accada, e non chiacchierare con chi è profano e digiuno di scienza

della natura è regola comune a ogni scuola di pensiero.
Dèdicati esclusivamente a ciò che stai facendo nel momento presente
e allo strumento con cui lo fai.
1.

Quando urti nell'impudenza di qualcuno domàndati sùbito:
nell'universo potrebbero non esserci impudenti? No. E allora non
pretendere l'impossibile: anche costui, infatti, è uno di quegli
impudenti che è inevitabile esistano nell'universo. Lo stesso
ragionamento tieni a portata di mano per il furfante, per l'infido
e per chiunque commetta una qualsivoglia colpa: appena
richiamerai alla mente che è impossibile non esista una simile
categoria di individui, sarai più indulgente con i singoli. È anche
utile pensare sùbito a quale virtù la natura abbia dato all'uomo per
affrontare questo difetto. Come antidoto, infatti, essa ha dato,
contro l'insensibile la dolcezza, e contro ogni altro singolo vizio
una particolare facoltà. Insomma, hai la possibilità di correggere
la persona che si è smarrita: e chiunque sbaglia fallisce il suo
proposito e si trova smarrito. E in cosa, poi, sei stato danneggiato?
Non troverai nessuno, tra coloro contro cui ti adiri, che abbia fatto
qualcosa di tale che la tua mente dovesse uscirne peggiore: e solo
in questo può consistere ogni tuo male e ogni danno. Cosa ci sarà
poi di male o di strano, se l'ignorante agisce da ignorante? Vedi,
piuttosto, di non dover accusare te stesso per non aver previsto
che la persona avrebbe commesso questa mancanza: perché dalla
ragione avevi anche i mezzi per pensare che la persona
verosimilmente avrebbe commesso questa mancanza, eppure te
ne sei dimenticato e ti sorprende che l'abbia commessa. E
soprattutto, quando ti lamenti del comportamento infido o ingrato
di qualcuno, rivolgiti a te stesso: perché, evidentemente, è colpa
tua se ti sei fidato di chi ha una simile disposizione d'animo,
convinto che avrebbe mantenuto la parola, o se, concedendogli un
favore, non hai voluto farlo con un gesto fine a se stesso o in modo
da ricavare sùbito il frutto della tua azione dal solo fatto di
compierla. Quando hai fatto del bene a un uomo, infatti, cosa vuoi
di più? Non ti basta aver compiuto un'azione conforme alla tua
natura? Vuoi un compenso? Come se l'occhio pretendesse un
compenso perché vede, o i piedi perché camminano! Come questi
organi, infatti, esistono per questo dato fine e, attuandolo secondo
la propria costituzione, hanno già quanto spetta loro, così pure

l'uomo, che per natura è portato a fare il bene, quando compie
un beneficio o anche aiuta a raggiungere cose intermedie, ha
realizzato l'obiettivo della sua costituzione e ha ciò che gli spetta.

LIBRO X

1.

Sarai un giorno, anima mia, buona, semplice, una, nuda, più
manifesta del corpo che ti avvolge? Conoscerai, un giorno, quale
sapore abbia la disposizione ad amare e accontentarsi? Sarai, un
giorno, compiutamente soddisfatta e priva di bisogni, capace di
non rimpiangere nulla, di non desiderare nulla di animato o
inanimato per trarne piacere, di non desiderare tempo per godere
più a lungo, né un luogo o una regione o un clima favorevole, né
gente

con

cui

andare

d'accordo?

Ti

accontenterai

della

disposizione del momento, godrai di tutto ciò che avrai al
momento, ti convincerai che hai tutto da parte degli dèi e che è e
sarà bene per te tutto ciò che a loro piace e che intendono dare per
la salvezza dell'essere perfetto, dell'essere buono, giusto, bello, che
genera tutte le cose, le tiene insieme, le circonda e le abbraccia
quando si dissolvono per generare altre cose simili? Sarai, un
giorno, capace di vivere nello Stato degli dèi e degli uomini, senza
muovere loro alcuna critica e senza riceverne accuse?
2.

Osserva attentamente che cosa richiede la tua natura, in quanto
essere governato soltanto da una natura fisica; poi fallo e accettalo,
sempre che non vada a discapito della tua natura di essere animato.
Successivamente devi osservare che cosa richieda la tua natura di
essere animato, e accettarlo completamente, sempre che non vada
a discapito della tua natura di essere razionale. Ma l'essere
razionale è immediatamente anche sociale. Usa queste regole e
non perderti in ragionamenti inutili.

3.

Ogni avvenimento o è avvenuto in modo tale che sei per natura
in grado di sopportarlo, oppure è tale che non sei in grado di
sopportarlo. Ora, se l'avvenimento è per te sopportabile, non
crucciartene, ma sopportalo come è nelle tue possibilità; se invece
non è sopportabile, non crucciartene, perché in quel momento ti
avrà già annientato. Ricorda d'altra parte che per natura sei in
grado di sopportare tutto: dipende dalla tua opinione renderlo
sopportabile e tollerabile attraverso una rappresentazione del
carattere vantaggioso o doveroso che quest'azione riveste per te.

4.

Se sbaglia, insegnagli con benevolenza e indicagli la mancanza.
Se non sei capace di farlo, accusa te stesso, o neppure te stesso.

5.

Qualunque cosa ti succeda, era predisposto per te dall'eternità;
e dall'eternità l'intreccio delle cause aveva tessuto insieme la tua
sostanza e questo evento.

6.

Valga la dottrina degli atomi o quella della natura, il punto primo
dev'essere che io sono parte dell'universo governato dalla natura;
il secondo, che sono in un qualche rapporto di parentela con le
parti della mia stessa specie. Ricordando questi punti, non sarò in
dissidio - in quanto sono una parte - con nulla di ciò che mi viene
assegnato entro l'ordine universale: nulla che rechi vantaggio al
tutto è dannoso per la parte. Il tutto, infatti, non contiene nulla che
non gli rechi vantaggio. E poiché tutte le nature hanno in comune
questa proprietà, ma la natura dell'universo ha in più la
caratteristica di non essere costretta da alcuna causa esterna a
generare qualcosa che le rechi danno, ricordandomi di essere una
parte di un tutto così connaturato accoglierò con favore ogni
evento; e, in quanto sono in un qualche rapporto di parentela con
le parti della mia stessa specie, non farò nulla di contrario
all'interesse sociale, anzi avrò come obiettivo gli esseri della mia
specie e guiderò ogni mio impulso verso l'utile comune e lo
allontanerò dalla direzione contraria. Se si verificano pienamente
queste condizioni, la vita non può che scorrere felice, così come
puoi immaginare che scorra felice la vita di un cittadino sempre
impegnato in azioni vantaggiose per i concittadini e pronto ad
abbracciare qualunque cosa gli sia assegnata dalla città.

7.

Il destino delle parti del tutto - quante, dico, sono contenute dal
cosmo - è di perire: quest'ultimo termine va preso nel significato
di «trasformarsi». Se però, dico, questo è un male per loro, ed è
un male inevitabile, non può essere che l'universo proceda bene,
visto che le sue parti sono avviate a trasformazione e costituite allo
scopo di finire, in modi differenti, distrutte. La natura stessa, allora,
si sarebbe adoperata a danneggiare le proprie parti, a renderle
esposte al male e inevitabilmente destinate al male? Oppure le è
sfuggito che andava creandosi una situazione di questo genere?
Entrambe le supposizioni sono inverosimili. E se qualcuno,
prescindendo dall'intervento della natura, spiegasse la situazione

come un semplice fenomeno fisico, anche così sarebbe ridicolo da
un lato dire che le parti del tutto si trasformano per un processo
fisico, dall'altro stupirsene come di un evento contro natura
oppure non accettarlo, tanto più considerato che l'esito del
dissolvimento è la liberazione dei componenti di cui è costituito
ogni singolo essere. Infatti, o è dispersione degli elementi che
formavano il composto, o è mutamento del solido in terra,
dell'aeriforme in aria, onde tali elementi vengono riassunti nella
ragione dell'universo, sia che esso proceda per periodiche
conflagrazioni sia che si rinnovi mediante perenni scambi interni.
E il solido e l'aeriforme non immaginare siano ancora quelli del
primo momento di vita: tutto questo è affluito ieri o l'altro ieri,
attraverso il cibo e l'aria inspirata. Si trasforma questo che è stato
preso successivamente, non quello che la madre ha generato.
Ammetti pure, invece, che quello ti leghi strettamente alla tua
qualità individuale: essa non ha niente a che vedere, mi pare, con
ciò di cui stiamo parlando adesso.
8.

Se questi sono i termini con cui indichi te stesso - buono,
discreto, sincero, d'animo prudente, concorde, nobile - stai attento
a non cambiarli e a non perderli, e, se dovessi perderli, torna presto
ad essi. Ricorda che «d'animo prudente» intendeva significare per
te la valutazione analitica e attenta di ciascuna cosa; «d'animo
concorde» significava la spontanea accettazione di ciò che viene
assegnato dalla natura comune; «d'animo nobile» significava la
capacità di elevare la parte razionale al di sopra del movimento
dolce o aspro della carne, al di sopra della fama, della morte e di
tutte le altre cose di questo genere. Se ti conserverai all'altezza di
questi termini senza spasimare perché altri li usino per definirti,
sarai un altro uomo e entrerai in un'altra vita. Perché essere ancora
così come sei stato fino ad ora, e dibatterti e insudiciarti in una
simile vita va proprio bene per uno stordito, per uno attaccato alla
vita come quei bestiarii che, mezzi divorati, pieni di ferite, lordi di
sangue e polvere, chiedono egualmente di essere risparmiati per
l'indomani, per finire preda, in quelle condizioni, degli stessi artigli
e delle stesse fauci. Perciò occupa questi pochi termini e, se puoi
restare su di essi, restaci come fossi emigrato in qualche isola dei
beati; se però ti accorgi che stai cadendo e non riesci a tenerli
stretti, va' fiducioso a cercare un cantuccio, dove tu possa
conservarne il possesso, oppure esci addirittura dalla vita, non

adirato, ma con semplicità, libertà e discrezione, realizzando
almeno questo risultato nella vita: di uscirtene così. Ma a non
dimenticare questi termini contribuirà grandemente ricordarsi
degli dèi, rammentare che essi non vogliono essere adulati,
vogliono invece che tutti gli esseri razionali si rendano eguali a
loro, e che sia il fico a svolgere la parte del fico, il cane quella del
cane, l'ape quella dell'ape, l'uomo quella dell'uomo.
9.

Mimo, guerra, eccitazione, torpore, schiavitù giorno dopo
giorno cancelleranno tutti quei tuoi sacri principî che ti
rappresenti al di fuori della scienza della natura, e che poi
abbandoni. Ma bisogna guardare e fare ogni cosa in modo

che, su un versante, sia realizzato quel che è richiesto dalle circostanze,
e, sull'altro, sia esplicata l'osservazione teorica e sia salvaguardata quella
sicurezza di sé che deriva dalla conoscenza rigorosa delle singole cose
- salvaguardata nella discrezione più assoluta, ma senza arrivare a
nasconderla. Quando potrai godere della semplicità? Quando della
serietà? Quando della conoscenza di ogni singola cosa - quale sia cioè
la sua sostanza, quale posto occupi nel cosmo, quanto tempo la natura
assegni alla sua esistenza, di quali elementi sia composta, a chi possa
appartenere, chi possa darla e toglierla?
1.

Un ragno è orgoglioso di aver catturato una mosca; qualcuno è
orgoglioso di aver catturato un leprotto, altri di aver preso
un'acciuga nella rete, chi di aver preso dei cinghiali, chi degli orsi,
chi dei Sarmati. Del resto non sono forse briganti, se esamini i loro
principî?

2.

...come ogni cosa si trasforma in un'altra: acquisisci un metodo di
osservazione del fenomeno, applicalo continuamente ed esèrcitati
in quest'àmbito, perché nulla contribuisce in tale misura alla
nobiltà d'animo. Si è spogliato del corpo e, pensando che tra un
attimo dovrà abbandonare tutto questo congedandosi dal mondo
degli uomini, ha consacrato tutto se stesso alla giustizia - per ciò
che rientra nel suo operato -, e alla natura universale - per gli eventi
che non ne dipendono. E non prende neppure in considerazione
che cosa si dirà o si penserà di lui, o che cosa si farà contro di lui,
pago di queste due attività: compiere secondo giustizia ciò che al
momento va compiendo e amare quanto al momento gli viene

assegnato; ha accantonato ogni altra occupazione e impegno, e
non vuole nient'altro se non percorrere fino in fondo, attraverso
la legge, la retta via, e seguire dio che percorre la retta via fino in
fondo.
3.

Che bisogno c'è di ipotesi, quando è possibile osservare che cosa
si deve fare, e, se lo scorgi, procedere serenamente in quella
direzione, senza voltarti indietro, se non lo scorgi, sospendere il
giudizio e ricorrere ai consiglieri migliori; e, se sul tuo cammino ci
sono altri ostacoli, avanzare secondo le possibilità del momento,
attenendoti, dopo rigoroso esame, a ciò che pare giusto? La cosa
migliore, infatti, è cogliere questo obiettivo, poiché mancarlo
significa il fallimento. Chi segue in tutto la ragione è un essere
quieto e, nel contempo, pronto ad agire; ha nel volto la gioia e, nel
contempo, la serietà.

4.

Appena sveglio chiediti: «Farà forse differenza per te, che un
altro biasimi ciò che è giusto e ben disposto?». No. Ti sei forse
dimenticato che questi individui, che si impancano a elogiare e
biasimare gli altri, hanno quella certa condotta a letto, a tavola? Hai
dimenticato quali cose fanno, quali rifuggono, quali inseguono,
quali rubano, quali razziano, non con mani e piedi, ma con la loro
parte più preziosa, che può nutrire, quando lo voglia, lealtà,
pudore, amore della verità, rispetto per legge, un demone buono?

5.

Alla natura che dà e riprende ogni cosa l'uomo istruito e
rispettoso dice: «dammi ciò che vuoi, riprenditi ciò che vuoi». E
non lo dice con aria di sfida, ma soltanto perché è docile e ben
disposto verso la natura.

6.

È poco il tempo che ti resta da vivere. Vivi come sulla cima di
una montagna: perché non c'è nessuna differenza tra vivere là o
qua, se si vive ovunque nell'universo come in una città. Gli uomini
vedano, osservino a fondo un uomo vero che vive secondo natura.
Se non lo sopportano, lo uccidano: è meglio morire che vivere
come loro.

7.

Insomma: non devi più discutere su come debba essere un uomo
virtuoso, ma esserlo.

8.

Ricorri continuamente alla rappresentazione dell'intera eternità
e dell'intera sostanza, e del fatto che ogni singola parte è, di fronte
alla sostanza, un granello di fico, di fronte al tempo, un giro di
trapano.

9.

Nel valutare ciascun oggetto consideralo come già in via di
dissolvimento, in atto di trasformarsi e quasi di marcire o
disperdersi, ovvero considera che ciascuna cosa è nata quasi per
morire.

10.

...come sono quando mangiano, dormono, si accoppiano,
evacuano, e in tutto il resto. Poi, come sono quando impersonano
la legge, spandono orgoglio o cedono alla collera e rimproverano
dall'alto della loro superiorità. Poco prima, invece, a quanti
facevano da schiavi e per quali motivi! E tra poco saranno di nuovo
in tale condizione.

11.

A ciascuno reca vantaggio quel che a ciascuno la natura
universale arreca, e reca vantaggio nel preciso momento in cui la
natura lo arreca.

12.

«La terra ama la pioggia, e la ama anche il venerabile etere»; e il
cosmo ama fare tutto ciò che deve accadere. Ora, al cosmo dico:
«Amo con te». Non si dice anche, comunemente, che una data cosa
«ama accadere»?

13.

O vivi qui - e ormai ci sei abituato -, o te ne tiri fuori - e sarebbe
quello che volevi -, o muori - e hai compiuto il tuo servizio -: al
di là di queste possibilità non ce ne sono altre. Nessun malumore,
quindi!

14.

Sia sempre ben chiaro che laggiù, in campagna, è all'incirca
come qui, e come tutto, qui, sia lo stesso che in cima a un monte
o in riva al mare o dove credi. Troverai proprio quello che dice
Platone: «chiudendosi - dice - nel suo stabbio in montagna», e
ancora: «mungere pecore belanti».

15.

Cos'è per me il mio principio dirigente e quale lo sto rendendo,
ora, e per che cosa, ora, me ne servo? È forse privo di intelletto,
sciolto e staccato dalla società, infuso e mescolato nella carne al

punto da restar coinvolto nei suoi movimenti?
16.

Chi fugge dal suo padrone è uno schiavo fuggitivo; il nostro
padrone è la legge, e chi la trasgredisce è un fuggitivo.
Analogamente: chi soffre o si adira o teme, non vuole che sia
avvenuto, che stia avvenendo o che debba avvenire qualcosa di
quanto è stato disposto da colui che governa il tutto, cioè la legge
che legifera quanto tocca a ciascuno. Chi teme, quindi, o soffre o
si adira, è uno schiavo fuggitivo.

17.

Dopo aver gettato il seme nell'utero, l'uomo si ritira e da quel
momento il seme passa sotto un'altra causa, che lo elabora e
realizza un bimbo compiuto: quale esito, da quale inizio! Ancora:
l'uomo lascia il cibo nella bocca del bambino, e da quel momento
il cibo passa sotto un'altra causa, che ne produce sensazione,
impulso, insomma vita e forza, e quanti e quali altri risultati.
Osserva, quindi, questi processi che avvengono in un così
profondo mistero, e guarda la forza che li produce così come
guardiamo anche la forza che trascina i corpi verso il basso e quella
che li spinge verso l'alto: non con gli occhi, ma non per questo
meno perspicuamente.

18.

Considera continuamente come anche prima tutto avvenisse
tale quale avviene ora; e considera che avverrà anche in futuro.
E poniti dinanzi agli occhi interi drammi e scene del medesimo
tenore, quanti ne conosci per tua esperienza personale o dalla
storia precedente, ad esempio tutta la corte di Adriano, tutta la
corte di Antonino, di Filippo, di Alessandro, di Creso: era tutto
come adesso, solo con altri personaggi.

19.

Rappresèntati ogni uomo che soffra o si lamenti per qualsivoglia
motivo simile a un porcellino sacrificato che recalcitra e strilla;
simile è anche chi, steso sul suo lettuccio, da solo e in silenzio
piange la catena che ci vincola all'universo. Considera che solo
all'essere razionale è concesso di seguire volontariamente gli
eventi, mentre il semplice seguirli è inevitabile per tutti.

20.

Punto per punto, ad ogni singola cosa che fai, sofférmati a
riflettere e domandati se la morte sia temibile perché ti priva di
quella cosa.

21.

Quando urti nella colpa di qualcuno, passa sùbito a considerare
quale colpa simile stai commettendo; ad esempio, giudicando un
bene il piacere oppure la fama e cose di questa specie. Riflettendo
su questo punto, infatti, dimenticherai presto la tua ira, tanto più
se ti verrà in mente il fatto che quel tale agisce per costrizione: cosa
dovrebbe fare? Oppure, se sei in grado, liberalo dal suo stato di
costrizione.

22.

Vedendo Satirone, immàginati un Socratico o Eutiche o Imene;
vedendo Eufrate immàginati Eutichione o Silvano, vedendo
Alcifrone

immàginati

Tropeoforo;

vedendo

Senofonte

immàginati Critone o Severo; e volgendoti a guardare te stesso
immàginati uno dei Cesari e così, analogamente, fai per ciascuno
degli altri. Poi la tua mente si chieda: dove sono costoro? In nessun
luogo o chissà dove. Così, infatti, vedrai continuamente che la
realtà umana è fumo ed è niente, soprattutto se ricorderai che
qualunque cosa, una volta trasformata, non sarà più per l'infinità
del tempo. Allora perché ti dài tanta pena? Perché non ti accontenti
di portare a compimento come si conviene questo breve tragitto?
Da quale materia e da quale proposito tenti di fuggire? Cos'altro
sono tutte queste cose, se non esercizi per la ragione che abbia
scorto nitidamente e nei termini della scienza della natura i fatti
della vita? Insisti, quindi, finché non avrai assimilato anche questi
concetti, come lo stomaco robusto assimila ogni cibo, come il
fuoco vivo trasforma in fiamma e luce qualunque cosa vi getti.
23.

Nessuno deve poter dire di te, parlando sinceramente, che non
sei semplice o che non sei virtuoso: chi avrà un'opinione del genere
a tuo riguardo dovrà mentire. Il che dipende completamente da te:
chi, infatti, ti impedisce di essere virtuoso e semplice? Hai soltanto
da decidere di non vivere più, se non sarai così. Neppure la ragione,
infatti, sceglie che tu viva, se non sei così.

24.

In questa materia cosa si può fare o dire nel modo più valido? Di
qualunque cosa si tratti, è lecito farla o dirla; e non accampare la
scusa di un impedimento.

Non potrai smettere di lamentarti prima di aver provato nella tua
persona che per te fare quanto è proprio alla costituzione dell'uomo in

ogni materia che ti si sottoponga e ti si presenti equivale alla voluttà
che gli uomini sensibili ai piaceri trovano nelle mollezze; bisogna infatti
concepire come godimento ogni azione che sia lecito compiere secondo
la propria natura; e agire in questo modo è lecito dovunque. Certo, al
cilindro non è dato di poter compiere dovunque il proprio particolare
movimento, e neppure all'acqua, né al fuoco, né a tutto quanto è
governato da una natura o da un'anima irrazionale, perché vi sono molte
barriere e ostacoli. Invece l'intelletto e la ragione possono procedere
attraverso qualunque ostacolo, come è nella loro natura e come
vogliono. Ponendoti davanti agli occhi questa facoltà, in virtù della quale
la ragione muoverà attraverso ogni cosa, come il fuoco verso l'alto, la
pietra verso il basso, il cilindro lungo un piano inclinato, non cercar più
nient'altro: gli altri impedimenti, infatti, o riguardano questo misero
corpo, che è solo un cadavere, oppure, senza la concomitanza di
un'opinione che li riconosca tali e di un cedimento della ragione stessa,
non incidono e non producono il benché minimo male, poiché
altrimenti anche chi li subisce diverrebbe sùbito peggiore. Per quanto
riguarda, quindi, tutti gli altri esseri, qualunque cosa di male avvenga a
uno di essi, è lo stesso essere colpito che ne esce peggiore; qui invece
l'uomo, se così si può dire, ne esce addirittura migliore e più
encomiabile, se sa fare il giusto uso di ciò che gli accade. Insomma,
ricorda che a chi per natura è cittadino non può recare danno ciò che
non reca danno alla città, e non può recare danno alla città ciò che non
reca danno alla legge. Ora, nessuna di queste cosiddette sventure
danneggia la legge; quindi, ciò che non danneggia la legge, non
danneggia né la città né il cittadino.
1.

Se uno ha sentito il morso dei veri principî gli basta anche il
minimo cenno, la frase che tutti conoscono, per ricordare di essere
estraneo al dolore e alla paura. Per esempio

foglie, alcune il vento ne sparge per terra... così la stirpe degli uomini...
E foglioline sono anche i tuoi figli, foglioline anche questi che con
un'espressione tanto convinta acclamano e glorificano o, al contrario,
maledicono,

o

nell'intimo

criticano

e

dileggiano;

e

foglioline,

ugualmente, quelli a cui sarà affidata la nostra fama postuma. Tutti
questi esseri, infatti,
nascono nella stagione di primavera...
poi il vento li abbatte; e poi al loro posto la selva ne genera altri.
Un'esistenza breve è la comune condizione di ogni cosa; tu invece eviti

e insegui ogni cosa come fosse destinata a durare in eterno. Ancora un
poco, e chiuderai gli occhi; e sùbito un altro piangerà colui che ti ha
seppellito.
1.

L'occhio sano deve vedere tutto ciò che si può vedere, e non dire:
«voglio vedere il verde»: così fa chi ha gli occhi malati; e l'udito
e l'olfatto sani devono essere pronti a tutto ciò che si può udire
o odorare; e lo stomaco sano deve avere la stessa reazione verso
ogni cibo, come la macina deve macinare tutto ciò per cui e stata
costruita. E quindi la mente sana deve essere pronta verso ogni
evento; mentre quella che dice: «i miei figli si salvino!» e «tutti
lodino qualunque cosa io faccia!», è un occhio che cerca il verde
oppure denti che cercano il tenero.

2.

Non c'è nessuno così fortunato da non aver accanto, al momento
della sua morte, chi saluti con piacere l'evento luttuoso. Era un
uomo serio e saggio? Quando verrà la sua ultima ora ci sarà
qualcuno che tra sé dirà: «Finalmente avremo respiro da questo
pedante; non che fosse duro con nessuno di noi, ma sentivo che
nel suo intimo ci condannava». Questo per l'uomo serio: ma nel
nostro caso quante altre ragioni vi sono perché molti non aspettino
che di liberarsi di noi! A questo, quindi, penserai morendo, e te ne
andrai più serenamente, ragionando così: «esco da una simile vita,
in cui proprio i miei compagni, per i quali ho tanto lottato, ho tanto
pregato, ho avuto tante preoccupazioni, proprio loro vogliono che
io me ne vada, sperando forse di averne qualche altro vantaggio».
Perché, allora, tenere tanto a un soggiorno più lungo quaggiù?
Tuttavia non andartene nutrendo, per questo, sentimenti meno
benevoli verso di loro, ma conservando il tuo carattere di sempre,
restando amico, affettuoso e ben disposto verso di loro; e non
andartene neppure come se ti si strappasse a loro: devi invece
allontanarti da essi nel modo sereno in cui l'anima di chi ha una
buona morte si svincola dal corpo. La natura, infatti, ti ha unito e
mescolato con essi: ora, però, te ne separa. Me ne separo come da
parenti, senza tuttavia far resistenza, anzi senza neppure sentirmi
costretto: anche questo è un comportamento secondo natura.

3.

Ad ogni cosa che qualcuno fa abìtuati, per quanto possibile, a
indagare dentro di te: «A cosa mira costui con quest'azione?». Ma
comincia da te e esamina per primo te stesso.

4.

Ricorda che a muovere i fili della marionetta è quello che sta
nascosto all'interno: quello è [...], quello è vita, quello, se dobbiamo
dire, è l'uomo. Non associargli mai, nella tua rappresentazione, il
recipiente che lo contiene e questi organi che gli si sono formati
intorno: sono come un'ascia, con l'unica differenza che sono uniti
al nostro organismo. Perché senza la causa che le muove e le
arresta queste membra non hanno maggiore utilità della spola per
la tessitrice, della penna per chi scrive e della sferza per l'auriga.

LIBRO XI

1.

Le proprietà dell'anima razionale: vede se stessa, articola se
stessa, rende se stessa quale vuole, raccoglie essa stessa il frutto che
produce (i frutti delle piante e i prodotti degli animali, infatti, li
raccolgono altri), raggiunge il proprio fine, ovunque cada il
termine della vita. Diversamente da quanto avviene nella danza,
nelle rappresentazioni teatrali e in analoghe situazioni - dove
l'intera azione rimane incompiuta se qualcosa la interrompe -, in
qualunque parte, in qualunque circostanza l'anima venga colta,
realizza pienamente e senza lacune il suo proposito, sì da poter
dire: «Ho avuto ciò che è mio». Ancora: spazia per il cosmo intero,
per il vuoto che lo circonda e per la struttura che conforma il
cosmo, si protende verso l'infinito dell'eternità, abbraccia e
comprende col pensiero la periodica rigenerazione dell'universo,
e osserva che chi verrà dopo di noi non vedrà nulla di nuovo, e che
nulla di più ha visto chi è venuto prima di noi, ma in certo qual
modo chi ha superato la soglia dei quarant'anni, se ha un minimo
di intelligenza, ha visto, in virtù dell'analogia che li lega, tutto il
passato e tutto il futuro. Proprio dell'anima razionale è, inoltre,
amare il prossimo, coltivare la verità e il pudore, non onorare nulla
più di se stessa - il che è proprio anche della legge. Così, appunto,
non c'è nessuna differenza tra ragione retta e ragione della
giustizia.

2.

Riuscirai a disprezzare un canto dolcissimo, e ancora la danza e il
pancrazio. Potrai disprezzare la voce melodiosa se la suddividerai
nei singoli suoni e, prendendone uno alla volta, ti domanderai se
ne sei sopraffatto: ti vergognerai, infatti, di doverlo ammettere.
Quanto alla danza, giungerai a disprezzarla attraverso un analogo
comportamento, suddividendola in singoli movimenti e posizioni,

e lo stesso dicasi per il pancrazio. Insomma, eccezion fatta per la
virtù e i suoi effetti, ricorda di puntare sùbito alle singole parti,
e, attraverso quest'analisi, di arrivare a disprezzarle, e applica la
stessa operazione alla vita nel suo complesso.
3.

Quale spettacolo è l'anima che si mostra pronta, quando deve
ormai staccarsi dal corpo ed estinguersi, o disperdersi, o persistere!
Ma questa prontezza deve venire da un proprio giudizio
individuale, e non basarsi su una pura e semplice opposizione,
come avviene tra i cristiani: deve risultare meditata, seria, in grado
di persuadere anche altri, lontana da ogni teatralità.

4.

Ho fatto qualcosa nell'interesse della comunità: quindi ho
raggiunto un utile. Che questa considerazione ti sia sempre a
portata di mano, e non smettere mai di agire in questo senso.

5.

Qual è la tua arte? Essere virtuoso. E questo in che altro modo
può realizzarsi se non sulla base di principî relativi, da un lato, alla
natura

universale,

dall'altro,

alla

particolare

costituzione

dell'uomo?
6.

Dapprima furono introdotte le tragedie, con la funzione di
ricordare gli avvenimenti, e di rammentare che per natura questo
è lo svolgimento dei fatti, e che quanto affascina sulla scena del
teatro non deve poi crucciare su una scena più grande. Si constata,
infatti, che questo deve essere l'esito degli avvenimenti e che li
sopporta anche chi grida:

«Ah, Citerone!». E gli autori di tragedie hanno anche espressioni utili;
per esempio: se io e i miei due figli siamo stati trascurati dagli dèi,
anche questo ha una sua ragione; e ancora:
non adirarsi con la realtà,
e:
mietere la vita come una spiga matura;
e le altre analoghe. Dopo la tragedia fu introdotta la commedia antica,
che aveva una educativa libertà di parola e che proprio attraverso il suo
linguaggio diretto richiamava, non inutilmente, alla semplicità dei
modi; a questi mezzi attinse anche Diogene, con uno scopo analogo.
E considera attentamente cosa sia stata, poi, la commedia di mezzo, e,
infine, con quale obiettivo sia stata introdotta la commedia nuova, che

poco a poco scivolò verso il virtuosismo imitativo; che, infatti, anche
i poeti della media e della nuova dicano qualcosa di utile, è ben noto;
ma l'intento complessivo di questa produzione poetica e drammatica a
quale scopo mirava?
1.

Come balza evidente il fatto che non vi è altra condizione di vita
altrettanto adatta all'esercizio della filosofia quanto questa in cui
ora ti trovi.

2.

Un ramo reciso dal ramo cui era unito non può non restare reciso
anche dall'intera pianta; così pure un essere umano staccato da uno
solo dei suoi simili rimane avulso dall'intera comunità. Ora, un
ramo lo recide un altro, mentre è l'uomo, quando prova odio e
avversione per il prossimo, che divide se stesso da lui: senza sapere,
però, che nel contempo si è reciso da tutto l'organismo sociale. Ma
qui è il privilegio di cui ci ha fatto dono Zeus, che instaurò il
vincolo sociale: abbiamo la possibilità di tornare in coesione con il
prossimo e di concorrere, ancora, a realizzare il tutto. Una simile
separazione, tuttavia, se si ripete troppe volte, rende l'elemento
che si distacca difficilmente riconducibile all'unità e alla
condizione precedente. Insomma, il ramo che dal primo
germoglio è cresciuto insieme con l'albero e con esso ha sempre
respirato non è uguale al ramo reinnestato dopo essere stato reciso,
checché ne dicano i giardinieri.

Condividere la stessa pianta, non gli stessi principî.
1.

Chi ti si oppone mentre procedi secondo la retta ragione, come
non potrà sviarti dall'agire bene, così non deve neppure
allontanarti dalla benevolenza nei suoi confronti; al contrario, devi
attenerti in modo eguale a entrambe le cose: non solo a saldezza di
giudizio e di azione, ma anche a comprensione verso coloro che
tentano di ostacolarti o ti creano qualche altra difficoltà. Anche
questo, infatti - adirarsi con loro -, è una forma di debolezza, come
abbandonare quel che si sta facendo e cedere per paura; perché
sono entrambi, in pari misura, disertori: colui che si è fatto
prendere dalla paura e colui che si è estraniato da chi, per natura,
è suo parente e amico.

2.

Non vi è nessuna natura che sia inferiore all'arte: le arti, infatti,
imitano le nature. Se questo è vero, la natura tra tutte più compiuta

e più inclusiva non può essere inferiore all'abilità dell'arte. Ogni
arte, però, realizza i prodotti inferiori per quelli superiori: anche
la natura comune, quindi. E proprio di qui ha origine la giustizia,
e dalla giustizia sorgono le altre virtù. Infatti la giustizia non potrà
essere salvaguardata se avremo interesse per le cose intermedie o
saremo troppo facilmente ingannabili, troppo precipitosi nel
formarci un giudizio e troppo pronti a cambiarlo.
3.

Le cose che insegui o fuggi, e che così provocano il tuo
turbamento, non si muovono verso di te: semmai, in un certo
senso, sei tu che ti muovi verso di loro; si acquieti, quindi, il tuo
giudizio su di esse, ed esse resteranno immobili, e non ti si vedrà
né inseguirle né fuggirle.

4.

La sfera dell'anima conserva inalterata la sua forma quando non
si protende verso qualcosa, né si ripiega al suo interno, né si
disperde, né si adagia, ma risplende della luce con cui vede la verità
di ogni cosa e la verità che ha in sé.

5.

Qualcuno mi disprezzerà? Se la vedrà lui. Quanto a me, vedrò
di non farmi cogliere a fare o dire nulla che meriti disprezzo. Mi
odierà? Se la vedrà lui; io, invece, resterò benevolo e ben disposto
verso chiunque, e a lui in particolare mostrerò prontamente la sua
mancanza, senza atteggiamento di biasimo, e neppure per
ostentare la mia tolleranza, ma con genuina bontà, come il famoso
Focione (posto che non fingesse). Tale deve essere, infatti, la nostra
intima disposizione, e gli dèi devono guardare un uomo che non
reagisce con sdegno o insofferenza davanti a nulla. Che male te ne
può venire, infatti, se ora fai quello che è proprio della tua natura
e accetti quanto ora è opportuno alla natura universale, da uomo
proteso a realizzare per ogni via possibile ciò che è utile alla
comunità?

6.

Si disprezzano l'un l'altro, eppure cercano di compiacersi l'un
l'altro, e mentre tentano di sovrastarsi si inchinano l'uno all'altro.

7.

Com'è marcio e falso chi dice: «Mi sono proposto di essere
franco con te». Che fai, amico? Non c'è bisogno di una simile
premessa. Questo risulterà da sé: deve star scritto in fronte, deve
risuonare sùbito nella voce, deve affiorare sùbito nello sguardo,

come nello sguardo degli amanti tutto è immediatamente chiaro
per l'amato. L'uomo franco e onesto, insomma, dev'essere come la
persona che puzza di capra, perché chi gli è vicino se ne accorga,
lo voglia o no, appena gli si accosta. La franchezza affettata è un
pugnale. Nulla è più turpe dell'amicizia del lupo: rifuggila più di
ogni altra cosa. L'uomo onesto, franco e benevolo ha queste qualità
negli occhi, e non passano inosservate.
8.

Trascorrere la vita nel modo migliore: questa è una facoltà insita
nell'anima, quando si resti indifferenti alle cose indifferenti. E
resterà indifferente chi osserverà ciascuna di esse nelle singole
componenti e nell'insieme, senza dimenticare che nessuna
produce in noi un'opinione al suo riguardo e nessuna muove verso
di noi, ma rimangono immobili, e siamo invece noi a produrre
giudizi su di esse e, in certo modo, a scrivere questi giudizi in noi
stessi, benché sia possibile tanto non scriverli, quanto, se
inavvertitamente è già successo, cancellarli sùbito; e senza
dimenticare che tale attenzione durerà poco, e poi la vita sarà
finita. Che difficoltà fa che queste cose non stiano come vorresti?
Se sono secondo natura, sii felice di esse, e ti saranno facili; se sono
contrarie a natura, cerca cosa sia per te conforme alla tua natura,
e impégnati in questa direzione, anche se non te ne viene gloria; a
chiunque spetta comprensione, quando cerca il proprio vero bene.

9.

...da dove è venuta ogni singola cosa, di quali elementi è
costituita, in che cosa si trasforma, quale sarà una volta
trasformata, e che non subirà nulla di male.

10.

Punto primo: quale rapporto esiste tra me e loro? Bisogna tener
presente che siamo nati l'uno per l'altro, e che, sotto un altro
aspetto, io sono nato per guidarli, come l'ariete guida il gregge o
il toro la mandria. Risali però a monte, partendo da questa
constatazione: se non vi sono gli atomi, è la natura che governa
l'universo; se è così, gli esseri inferiori esistono per i superiori, e gli
esseri superiori esistono gli uni per gli altri. Punto secondo: quale
genere di persone sono a tavola, a letto, in tutto il resto; e,
soprattutto, a quali necessità soggiacciono in conseguenza dei loro
principî, e con quale vanità le assolvono. Terzo: se in questo
agiscono rettamente, non bisogna esser maldisposti verso di loro,
mentre se non agiscono rettamente, è chiaro che lo fanno senza

volerlo e senza saperlo. È contro il proprio volere, infatti, che ogni
anima si priva tanto della verità, quanto della facoltà di
comportarsi con ciascuno secondo il suo merito. Di qui il loro
sdegno, quando si sentono chiamare ingiusti, ingrati, avidi e, in
una parola, colpevoli di qualche mancanza verso il prossimo.
Quarto: anche tu commetti molte colpe e non sei che un altro
individuo di questa specie; e se ti astieni da certe colpe, hai
comunque la tendenza a commetterle, benché appunto - per viltà
o sete di prestigio personale o per un analogo ignobile motivo tu ti astenga da colpe come quelle. Quinto: non hai neppure
raggiunto la certezza che sbaglino; sono molte, infatti, le cose che
avvengono in conseguenza di una determinata linea di condotta
e, in generale, bisognerebbe prima assumere molte informazioni
per esprimersi con piena cognizione su quello che fanno gli altri.
Sesto (per quando proprio non reggi all'ira o all'amarezza): la vita
umana dura meno di un istante, dopo di che siamo tutti stesi nella
tomba. Settimo: non sono le loro azioni a infastidirci, in quanto
esse stanno nei loro principî dirigenti, ma le nostre opinioni in
merito. Sopprimi, quindi, e abbandona decisamente il giudizio che
il loro comportamento sia qualcosa di terribile, e l'ira è svanita.
Come

potrai

sopprimerlo?

Considerando

che

quel

comportamento non è turpe. Infatti, se non fosse male solo ciò
che è turpe, inevitabilmente anche tu commetteresti molte colpe e
diventeresti un brigante, un uomo capace di tutto. Ottavo: quanto
l'ira e il dolore che proviamo di fronte a simili cose ci infliggano un
danno più grave dei fatti stessi per cui ci adiriamo e addoloriamo.
Nono: la benevolenza è invincibile, se è benevolenza autentica,
senza sarcasmo, senza recita. Cosa potrà mai farti, infatti, l'uomo
più prepotente, se rimani benevolo verso di lui e, presentandosi
l'eventualità, lo ammonisci con indulgenza e lo correggi
pacatamente proprio nel momento in cui cerca di farti del male:
«No, figliolo: la nostra natura ha un altro fine. Dal tuo
comportamento io non posso subire danno, ma tu, figliolo, lo
subisci». E mostragli, con tatto e riferendoti al problema generale,
che le cose stanno così, che né le api tengono il suo comportameno,
né alcun animale destinato dalla natura a vivere in gruppo. Non
devi farlo, però, con atteggiamento ironico o di riprovazione:
semmai con affetto, senza rancore nell'animo; e non come a
scuola, né per destare ammirazione in chi assiste: al contrario, con
la discrezione di un discorso in privato, anche se ci sono altri

intorno. Ricorda queste nove regole capitali come se le avessi avute
in dono dalle Muse, e comincia una buona volta a essere uomo,
finché sei vivo. Ma, come va evitata l'ira nei loro confronti, così,
con pari impegno, ci si deve guardare dall'adularli: sono due
atteggiamenti che vanno contro il vincolo sociale e conducono al
danno. Negli accessi d'ira tieni a portata di mano la considerazione
che montare in collera non è virile, mentre un atteggiamento di
mite pazienza come è più umano, così pure è più degno di un
maschio, e chi lo pratica possiede vigore, nervi saldi e virilità, al
contrario di chi si indigna ed è insofferente. Infatti quanto più un
atteggiamento paziente è prossimo all'impassibilità, tanto più lo è
alla forza. E come il dolore è segno di debolezza, così lo è l'ira: in
entrambi i casi la persona è ferita e ha ceduto. E, se vuoi, ricevi
anche un decimo dono dal Musagete: ritenere che i meschini
possano non sbagliare è da folli, perché significa postulare
l'impossibile. Mentre concedere ad altri di essere così, ma
pretendere che non sbaglino nei tuoi confronti è un'idea assurda
e da vero tiranno.
11.

Devi continuamente guardarti da quattro turbamenti del
principio dirigente, e, quando li cogli in atto, devi cancellarli e,
ogni volta, aggiungere: «Quest'immagine non è necessaria. Questo
dissolve il vincolo sociale. Questo che stai per dire non viene dal
profondo del tuo cuore» - e dire cose che non vengano dal fondo
del cuore devi considerarla tra le peggiori assurdità. Il quarto
rimprovero che dovrai muovere a te stesso è il seguente: «Questo è
segno che la parte più divina in te è sopraffatta e si sta inchinando
alla parte più vile e mortale, al corpo e ai suoi crassi piaceri».

12.

Tutto l'elemento aeriforme e l'elemento igneo che sono
mescolati in te, benché per natura si muovano verso l'alto, tuttavia
obbedendo all'ordinamento dell'universo si trattengono a forza
qui, entro il loro composto. E tutto l'elemento terroso e l'elemento
liquido che stanno in te, sebbene inclini a muovere verso il basso,
restano nondimeno sollevati e conservano una posizione eretta
che non è la loro posizione naturale. Così appunto anche gli
elementi obbediscono al tutto e, quando sono stati assegnati a una
determinata posizione, vi rimangono finché di là non giunge di
nuovo il segnale del dissolvimento. Non è grave, allora, che solo la
tua parte intellettiva disobbedisca e protesti per il posto che deve

occupare? Eppure non le viene davvero ordinato nulla di
coercitivo, ma solo quanto è conforme alla sua natura: e tuttavia
non lo accetta, e va in direzione opposta. Infatti il movimento che
conduce all'ingiustizia, alla sfrenatezza, all'ira, al dolore e alla paura
altro non è che il movimento di chi diserta dalla natura. E quando
il principio dirigente è insoddisfatto degli eventi, anche allora
abbandona il suo posto: perché la sua costituzione lo dispone alla
devozione e al culto degli dèi non meno che alla giustizia. E questa
religiosità rientra nelle forme di una buona integrazione sociale,
anzi, è valore ancora più alto del semplice agire secondo giustizia.
13.

«Chi non ha un unico e sempre uguale scopo di vita non può
essere unico e uguale a se stesso lungo tutta la vita». Questa frase
non basta, se non aggiungi anche quale deve essere questo scopo.
Infatti, come non c'è identità di opinione su tutti quelli che, per
un verso o per l'altro, ai più sembrano beni, ma solo su taluni
determinati beni, cioè su quelli comuni, così pure lo scopo da
proporsi deve rispondere all'interesse comune e al bene della
società. Perché chi indirizza a questo tutti i propri impulsi renderà
simili tutte le proprie azioni e in questo senso sarà sempre il
medesimo.

14.

...il topo di campagna e il topo di città, lo spavento di quest'ultimo
e la sua fuga precipitosa.

15.

Socrate chiamava Lamie, spauracchi per i bambini, anche i
principî della gente comune.

16.

Gli Spartani in occasione delle feste ponevano all'ombra i sedili
per gli stranieri, mentre essi si sedevano dove capitava.

17.

A Perdicca Socrate, spiegando perché non si recava da lui, disse:
«Per non fare la fine peggiore», vale a dire:

«Per evitare di ricevere un beneficio e non poter ricambiare».
1.

Negli scritti degli epicurei si trovava il monito a ricordare
continuamente un personaggio antico che avesse agito secondo
virtù.

2.

I pitagorici prescrivevano di levare all'alba lo sguardo verso il
cielo, per ricordarsi di coloro che compiono sempre la propria
opera secondo le stesse leggi e nello stesso modo, del loro
ordinamento, della loro purezza e della loro nudità: gli astri non
hanno alcun velo.

3.

...come si presentò Socrate cinto di pelle di pecora, la volta che
Santippe era uscita con il suo mantello; e cosa disse Socrate ai
discepoli che per pudore, quando lo videro conciato così, si
ritirarono.

4.

Nello scrivere e nel leggere non potrai esser maestro prima di
esser stato allievo: a maggior ragione nella vita.

5.

Sei nato schiavo, non hai diritto di parola.

6.

E il mio cuore rise.

7.

Biasimeranno la virtù, mormorando dure parole.

8.

Cercare un fico in inverno è da folli; folle è chi cerca il figlioletto,
quando non gli è più concesso.

9.

Diceva Epitteto che baciando il figlioletto bisogna aggiungere tra
sé: «Domani forse morirai». «Ma sono parole di cattivo augurio».
«Nessun cattivo augurio - diceva Epitteto -: indicano invece un
fatto naturale; altrimenti anche la mietitura delle spighe diventa
un cattivo augurio».

10.

Uva acerba, uva matura, uva passa, tutto è trasformazione, non
verso ciò che non è, ma verso ciò che ora non è.

11.

«Non c'è ladro della scelta etica fondamentale»: sono parole di
Epitteto.

12.

«Si deve trovare un'arte che regoli l'assenso - diceva - e, nel
campo degli impulsi, prestare sempre attenzione a che siano
impulsi con riserva, rispondenti al bene collettivo, commisurati
al valore dell'oggetto; e ci si deve assolutamente astenere sia dal
desiderio sia dall'uso dell'avversione per tutto ciò che non dipende

da noi».
13.

«Non è per un premio qualunque che lottiamo - diceva -, ma per
essere folli o savî».

14.

Diceva Socrate: «Cosa volete? Avere l'anima di esseri razionali
o irrazionali?». «Di esseri razionali». «Quali esseri razionali: sani o
perversi?». «Sani». «Perché, allora, non cercate di averla?». «Perché
già

l'abbiamo».

questionare?».

«Perché,

allora,

state

a

combattere

e

a

LIBRO XII

1.

Tutto quello a cui preghi di arrivare attraverso un lungo giro,
puoi già averlo ora, se non decidi di negartelo. Vale a dire: se
accantoni il passato, se affidi il futuro alla provvidenza e ti occupi
solo del presente, con lo sguardo rivolto alla devozione e alla
giustizia. Alla devozione, per amare ciò che ti è assegnato: perché la
natura ha assegnato quello a te e te a quello. Alla giustizia, per dire
la verità liberamente e senza perifrasi, e per agire in conformità
alla legge e ai singoli valori in questione; non lasciarti impedire
dalla malvagità, dall'opinione, dalla voce degli altri, e neppure dalla
sensazione della carne che ti è cresciuta intorno: se la dovrà vedere
la parte soggetta a patire. Ora, in qualunque momento tu debba
uscire dalla vita, se, abbandonato tutto il resto onorerai soltanto
il tuo principio dirigente e il divino che è dentro di te, se avrai
paura non di dover da ultimo smettere di vivere, ma piuttosto di
non aver mai cominciato a vivere secondo natura, sarai un uomo
degno del cosmo che ti ha generato e cesserai di essere straniero
in patria e di meravigliarti degli avvenimenti quotidiani come di
fatti inattesi, e di restare sospeso a questo e a quest'altro.

2.

Dio vede tutti i principî dirigenti spogli dei loro recipienti
materiali, delle loro cortecce e impurità; infatti giunge a toccare,
e con la sola sua parte intellettiva, solo quanto da lui è defluito e
derivato a questi principî dirigenti. Se anche tu ti abituerai a farlo,
sopprimerai i numerosi fattori che ti distraggono da te stesso. E
infatti colui che neppure vede le misere carni che lo racchiudono
dedicherà forse il suo tempo al vestiario, alla casa, alla fama, a
questo vario apparato e a tutta una consimile scenografia?

3.

Tre sono gli elementi di cui sei composto: il corpo, il soffio vitale,
l'intelletto. Di questi i primi due sono tuoi nei limiti in cui te ne
devi curare; solo il terzo è propriamente tuo. Perciò se separi da
te stesso, cioè dalla tua mente, quanto gli altri fanno o dicono, o
quanto tu hai fatto o detto, quanto ti turba per il futuro, quanto
del corpo in cui sei racchiuso o del soffio vitale a te congenito ti è
connesso indipendentemente dalla tua scelta etica, quanto il
vortice esterno ci mulina tutto attorno, in modo che la facoltà

intellettiva, liberata dalle conseguenze esterne del suo destino,
pura,

possa

vivere

senza

vincoli,

in

assoluta

autonomia,

compiendo il giusto, accettando volontariamente gli avvenimenti
e dicendo il vero; se, dico, separi da questo principio dirigente ciò
che vi si è depositato per effetto delle passioni, nonché ogni cura
del tempo di là da venire o già passato, se ti rendi come
l'empedoclea sfera perfettamente tonda, che esulta nella sua
circolata solitudine, se ti impegni a vivere soltanto ciò che stai
vivendo, ossia il presente, potrai trascorrere senza turbamenti,
serenamente e in dolce pace con il tuo demone, quel che ti resta
fino alla morte.
4.

Mi sono già chiesto tante volte con stupore come mai ciascuno
ami se stesso più di tutti gli altri, eppure nel giudicare se stesso dia
meno peso alla propria opinione che a quella degli altri. In effetti,
se a uno comparisse un dio o un saggio maestro per ordinargli di
non considerare e pensare dentro di sé nulla che non possa anche
esprimere ad alta

voce, non resisterebbe neppure un giorno. A tal punto rispettiamo
quello che potrà pensare di noi il prossimo più di noi stessi.
1.

Come mai gli dèi, che pure hanno disposto ogni cosa in modo
saggio e favorevole all'uomo, hanno trascurato solo questo punto,
che alcuni uomini - fior di persone, che hanno saputo instaurare,
per così dire, moltissime relazioni con la divinità, e con essa sono
stati, tramite opere devote e azioni sante, nella familiarità più
stretta - una volta morti, non rinascono, ma sono definitivamente
estinti? Posto che le cose stiano davvero così, sappi bene che gli dèi,
se fossero dovute andare diversamente, avrebbero provveduto. Se
infatti fosse giusto, sarebbe anche possibile, e se fosse secondo
natura, la natura lo avrebbe prodotto. Proprio dal fatto che non
sia così - visto che così non è - convinciti che non doveva essere
così. Anche tu vedi, infatti, che con questo tipo di indagine finisci
per mettere dio sul banco degli avversari; d'altra parte, però, non
potremmo discutere in questo modo con gli dèi, se essi non fossero
davvero infinitamente buoni e giusti. Ora, se è così, non possono
per negligenza aver lasciato nulla di ingiusto e di irrazionale
nell'ordinamento del cosmo.

2.

Esèrcitati anche nelle cose in cui sei convinto di non riuscire: la
mano sinistra, inetta nel resto per mancanza di esercizio, tiene le
briglie con più forza della destra, perché vi è esercitata.

3.

...quale debba essere la disposizione del corpo e dell'anima nel
momento in cui si è colti dalla morte; la brevità della vita, il baratro
del tempo che si apre alle nostre spalle e di fronte a noi, la fragilità
di ogni materia.

4.

Osserva gli elementi causali spogli della loro corteccia; il fine
delle azioni; cos'è il dolore; cos'è il piacere; cos'è la morte; cos'è la
gloria; chi è il responsabile della propria inquietudine; come
nessuno possa essere impedito da altri; che tutto è opinione.

5.

Nell'uso dei principî bisogna assomigliare al pancraziaste, non
al gladiatore: questi, infatti, depone e riprende la spada che usa,
mentre il primo la sua mano l'ha sempre e non deve far altro che
serrarla.

6.

Guarda cose di questo genere analizzandole secondo materia,
causa, scopo.

7.

...quale facoltà abbia l'uomo di non fare altro se non quello che
il dio loderà, e di accettare tutto ciò che il dio gli assegna come
conseguente alla natura.

8.

Non si devono criticare gli dèi: non commettono alcun errore,
né volontario né involontario; e neppure gli uomini: errano solo
involontariamente. Sicché non bisogna criticare nessuno.

9.

Com'è ridicolo e straniero chi si meraviglia di qualunque cosa
succeda nella vita!

10.

O la morsa del destino e un ordinamento inviolabile, o una
provvidenza misericordiosa, o la confusione di una casualità senza
governo. Ora, se vi è una necessità inviolabile, perché ti opponi?
Se invece vi è una provvidenza che accoglie le suppliche, renditi
degno dell'aiuto che viene dalla divinità. Se, infine, vi è una
confusione anarchica, rallégrati che in un simile vortice tu possa
avere in te un intelletto che ti dirige. E se il vortice ti travolge,

travolga pure la carne, il soffio vitale, il resto: non travolgerà
l'intelletto. (15) Oppure la luce della lucerna, finché non si spegne,
risplende e non perde chiarore, mentre la verità, la giustizia, la
temperanza che sono in te si spegneranno prima del tempo?
1.

Se qualcuno ti dà motivo di rappresentarti una sua colpa,
ragiona: «E che ne so, se questa è una colpa?»; e, se è effettivamente
colpevole, pensa che si è condannato da sé, e questo suo
comportamento somiglia al gesto di chi si graffia il viso con le
proprie mani.

Chi pretende che il malvagio non sbagli è come chi pretende che il
fico non produca lattice nei suoi frutti, che i neonati non piangano, che
il cavallo non nitrisca, e così via, per tutti questi fenomeni necessari.
In effetti, che cosa dovrebbe fare chi ha una simile disposizione? Se sei
tanto irritato, curala.
1.

Se non è conveniente, non farlo; se non è vero, non dirlo. Il tuo
impulso sia [...].

2.

Vedi sempre cosa effettivamente sia quello che produce la tua
rappresentazione, e spiegalo suddividendolo in elemento causale,
elemento materiale, fine, tempo entro cui dovrà aver cessato di
essere.

3.

Rènditi conto una buona volta di avere in te stesso qualcosa di
superiore e più divino di ciò che produce le tue passioni e che, in
conclusione, ti muove come una marionetta.

Cos'è ora la mia mente? Non è forse paura? Non è sospetto? Non
desiderio? Non qualcos'altro di questo genere?
1.

Punto primo: non agire casualmente né senza uno scopo. Punto
secondo: non riferirsi ad altro se non al fine della comunità.

2.

...tra non molto non sarai nessuno, in nessun luogo, né sarà
alcuna delle cose che ora vedi, né alcuno di coloro che vivono ora.
È nella natura di tutte le cose, infatti, trasformarsi, mutare e perire,
perché, senza soluzione di continuità, ne nascano altre.

3.

...tutto è opinione, e questa dipende da te. Quando vuoi, quindi,

sopprimi l'opinione e, come chi ha doppiato il promontorio,
troverai bonaccia, calma degli elementi e un golfo al riparo dei
flutti.
Una singola attività, qualunque sia, se finisce al momento giusto, non
subisce nulla di male per il fatto di esser finita; e chi ha compiuto
quest'azione non ha subito nulla di male per il fatto che essa sia finita.
Allo stesso modo, quindi, il sistema complessivo delle azioni, che è la
vita, se finisce al momento opportuno, non subisce alcun male per il
fatto di essere finito, e chi ha posto fine a tempo debito a questa catena
di azioni non ne ha ricavato danno. Il momento opportuno e il limite
sono dati dalla natura, talvolta anche dalla natura individuale (così nella
vecchiaia), ma in ogni caso sempre dalla natura universale: attraverso la
trasformazione delle sue parti il cosmo intero rimane sempre giovane
e rigoglioso. Ora, bello e tempestivo è sempre tutto ciò che è utile
all'universo. Per l'individuo, quindi, la fine della vita non è un male,
poiché non è neppure cosa turpe, dato che non dipende dalla scelta etica
e non è contrario all'interesse della collettività; anzi, è un bene, dato che
è opportuno all'universo, gli arreca e ne trae vantaggio. Così risulta
mosso anche da dio chi muove nella stessa direzione di dio e col
pensiero muove verso il suo stesso fine.
1.

Bisogna tenere a portata di mano queste tre considerazioni. La
prima: a proposito di quello che fai, valutare se non sia fatto a caso
o diversamente da come avrebbe agito la giustizia in persona; a
proposito degli avvenimenti esterni, ricordare che alla loro origine
o c'è il caso o c'è la provvidenza: e non bisogna lamentarsi del caso
né accusare la provvidenza. La seconda considerazione: esaminare
quale sia ogni singolo essere da quando viene concepito a quando
in lui si anima la vita, e dal momento in cui riceve la vita fino al
momento in cui la restituisce, e da quali elementi tragga origine
il composto e quali elementi liberi il suo dissolvimento. Terza
considerazione: se tu, improvvisamente librato in cielo, osservassi
dall'alto la realtà umana e la sua varietà, la disprezzeresti scorgendo
nello stesso tempo quanto sia vasto lo spazio che la avvolge,
popolato di esseri aerei ed eterei; e ogniqualvolta ti librassi in alto,
vedresti sempre le medesime cose, il loro aspetto sempre uguale,
la brevità della loro esistenza. E sono queste cose l'oggetto della
vanità umana!

2.

Getta via l'opinione che hai in te, e sei salvo. Ebbene, chi ti
impedisce di gettarla?

3.

Quando ti inquieti per qualcosa, ti sei dimenticato che tutto
avviene secondo la natura dell'universo, che l'errore è altrui e,
inoltre, che ogni avvenimento è sempre avvenuto così, così
avverrà e così ora avviene ovunque; ti sei dimenticato quanto sia
stretta la parentela dell'uomo con l'intero genere umano: non è,
infatti, comunanza di sangue o di seme, ma di intelletto. E ti sei
anche dimenticato che l'intelletto di ciascuno è un dio ed è derivato
di là; che nulla appartiene a nessuno, ma anche il figlioletto, il suo
povero corpo e la sua stessa povera anima sono venuti di là; che
tutto è opinione; che ciascuno vive solo il presente e perde solo
questo.

4.

Richiama in continuazione alla mente chi arse di sdegno per una
qualche ragione, chi visse al colmo degli onori o delle sventure o
delle inimicizie o di qualsiasi sorte; poi considera dove sia adesso
tutto quanto: fumo, cenere, leggenda - o neppure leggenda! Ti si
presentino alla mente anche tutti i casi analoghi - per esempio
Fabio Catullino nella sua tenuta di campagna, Lusio Lupo nei suoi
giardini, Stertinio a Baia, Tiberio a Capri, Velio Rufo - e, insomma,
tutte le situazioni in cui si accende un conflitto di interessi,
qualunque sia la posta, combattuto con tanta presunzione; e
considera quanto poco valga sempre l'obiettivo di questi sforzi e
quanto più conforme ai dettami della filosofia sia, nella materia
che ci è stata data, mostrarsi giusto, temperante, pronto a obbedire
agli dèi, e con semplicità, perché la vanità che cova sotto
un'apparente modestia è la peggiore di tutte.

5.

A chi chiede: «Dove hai visto gli dèi, e da dove hai desunto che
esistono, per venerarli in questo modo?» rispondi: «Prima di tutto
sono anche visibili ai nostri occhi; poi, nemmeno la mia anima
ho visto, eppure la venero. Lo stesso vale per gli dèi: desumo che
esistono dal fatto che ogni volta sperimento la loro potenza, e
dunque li venero».

6.

La salvezza della nostra vita: esaminare a fondo in che consista,
in sé, ciascuna cosa, quale sia il suo elemento materiale, quale il
suo elemento causale; fare il giusto e dire il vero con tutta l'anima;

che altro, infine, se non godere di vivere legando ad ogni azione
virtuosa un'altra azione virtuosa, così da non lasciare neppure il
minimo intervallo?
7.

Una sola è la luce del sole, anche se viene divisa da muri,
montagne, da innumerevoli altri ostacoli. Una sola la sostanza
comune, anche se viene divisa tra innumerevoli corpi individuati
da specifiche qualità. Una sola è l'anima, anche se viene divisa tra
innumerevoli nature e circoscritte individualità. Una sola l'anima
razionale, anche se pare frammentata. Ora, le altre parti degli
esseri menzionati, quali i singoli soffi vitali e i singoli corpi
materiali, sono insensibili ed estranee l'una all'altra; eppure
anch'esse sono tenute insieme dal fattore unitario e dal peso che le
spinge nella stessa direzione. La mente, invece, ha la caratteristica
di tendere a ciò che è della sua specie e di unirsi ad esso, e questo
intimo senso di comunanza non conosce ostacoli.

8.

Cosa cerchi? Di protrarre la tua esistenza? Di avere sensazioni,
provare impulsi, crescere, poi declinare, usare la voce, pensare?
Quale di queste cose ti sembra degna di essere desiderata? E se
ciascuna di queste cose è facilmente disprezzabile, spingiti fino
all'ultima che rimane: seguire la ragione e il dio. Ma con questa
scelta si scontra l'onore che riserviamo alle cose sopra elencate, il
cruccio di esserne privati con la morte.

9.

Quale minuscola parte dell'infinito abisso del tempo è stata
assegnata a ciascuno? In men che si dica svanisce nell'eternità.
Quale minuscola parte dell'intera sostanza? Quale dell'intera
anima? In quale minuscola zolla della terra intera cammini?
Considerando tutto ciò non immaginare che esista nulla di grande
all'infuori dell'agire come ti induce la tua natura e del subire quello
che reca la natura comune.

10.

Quale uso fa di sé il principio dirigente? Il problema è tutto qui. Il
resto o è frutto della scelta di fondo, o estraneo a questa - cadavere,
fumo.

11.

Il maggior incentivo al disprezzo della morte è che anche chi
giudica il piacere un bene e il dolore un male l'ha disprezzata.

12.

Se per un uomo è bene solo quel che cade al momento
opportuno, se per lui ha lo stesso valore compiere un numero
maggiore o minore di azioni conformi alla retta ragione, se per lui
è indifferente osservare l'universo per più o meno tempo, a costui
neppure la morte fa paura.

13.

Uomo, sei stato cittadino in questa grande città: che ti importa,
se per cinque anni o per cento? Quel che è secondo le leggi ha per
ognuno pari valore. Che c'è di grave, allora, se dalla città ti espelle
non un tiranno o un giudice ingiusto, ma la natura che ti ci aveva
introdotto? È come quando il pretore che aveva assunto un attore
lo congeda dalla scena, «Ma non ho recitato i cinque atti, ne ho
recitato solo tre». Giusto! Ma nella vita tre atti sono un dramma
intero. A stabilire che il dramma è completo, infatti, è chi allora fu
responsabile della composizione, ora del dissolvimento; tu invece
non sei responsabile né dell'una né dell'altro. Quindi parti sereno:
chi ti congeda è sereno.

Indice

5 Introduzione
13 LIBRO I
21 LIBRO II
27 LIBRO III
35 LIBRO IV
47 LIBRO V
59 LIBRO VI
71 LIBRO VII
83 LIBRO VIII
95 LIBRO IX
106 LIBRO X
118 LIBRO XI
128 LIBRO XII

Finito di stampare nel mese di aprile 2018 da GAEditori

